SAN FRANCISCO – Vést racionální rozhovor o hodnotě zlata nikdy nebylo snadné.
V poslední době, kdy se ceny zlata zvedly o více než 300% za deset let, je to ještě těžší.
Loni v prosinci napsali kolegové-ekonomové Martin Feldstein a Nouriel Roubini komentáře, v nichž odvážně zpochybnili „býčí“ náladu na trhu a rozumně poukázali na rizika spojená se zlatem.
A co se nestalo?
Od zveřejnění jejich článků se cena zlata vyšplhala ještě výše, a nedávno dokonce dosáhla rekordních 1300 dolarů.
Už loni v prosinci přitom mnoho „zlatých nadšenců“ tvrdilo, že cena této komodity nevyhnutelně směřuje k hranici 2000 dolarů.
A někteří z nich, osmělení jeho setrvalým zhodnocováním, dnes naznačují, že by zlato mohlo stát ještě více.
Jeden úspěšný investor do zlata mi nedávno vysvětloval, že ceny akcií více než deset let skomíraly a vzpamatovaly se až na počátku 80. let, kdy Dow Jonesův index překročil hranici 1000 bodů.
Od té doby se index vyšplhal nad 10 000 bodů.
Není tedy možné, že se také hodnota zlata, která se již přehoupla přes magickou hranici 1000 dolarů, desetinásobně zvýší?
Připusťme, že dospět k mnohem vyšší ceně za zlato není tak nepředstavitelné, jak se zdá.
Očistíme-li současnou cenu o inflaci, pak se ani neblíží k rekordnímu maximu z ledna 1980.
Tehdy dosáhlo zlato hodnoty 850 dolarů, což je hodně přes 2000 dnešních dolarů.
Lze však tvrdit, že cena z ledna 1980 byla „splašeným vrcholem“ dosaženým v období zvýšené geopolitické nestability.
Současná cena 1300 dolarů je tedy pravděpodobně více než dvojnásobkem velmi dlouhodobých, o inflaci očištěných, průměrných cen zlata.
Co by tedy mohlo ospravedlnit další obrovský růst cen zlata ze současné úrovně?
Jedna odpověď samozřejmě zní: naprostý kolaps dolaru.
Vzhledem k raketově stoupajícím schodkům a bezcílné fiskální politice si člověk klade otázku, zda by se populistická administrativa nakonec nemohla neuváženě uchýlit k tiskařským rotačkám.
A pokud z toho opravdu máte strach, pak by zlato skutečně mohlo být nejspolehlivější ochranou.
Jistě, někdo by mohl namítnout, že lepší a přímočařejší zajištění proti inflaci představují dluhopisy s výnosem vázaným na inflaci. „Zlatí nadšenci“ se však právem obávají, zda by vláda za extrémních okolností splnila své závazky.
Jak s Carmen Reinhartovou uvádíme v nedávné knize o dějinách finančních krizí Tentokrát je to jinak, vlády zbavené peněz skutečně v mnoha případech násilně mění dluhy vázané na inflaci na dluhy nevázané, a to právě proto, aby se jejich hodnota mohla v inflaci rozpustit.
Dokonce i Spojené státy během velké hospodářské krize ve 30. letech zrušily inflační doložky ve smlouvách o dluhopisech.
Takže se to může stát všude.
Skutečnost, že velmi vysoká inflace je možná, ji však ještě nečiní pravděpodobnou, a proto bychom měli být opatrní s tvrzením, že cenu zlata táhnou nahoru inflační očekávání.
Někteří experti místo toho tvrdí, že dlouhý pochod zlata směrem vzhůru je částečně důsledkem rozvoje nových finančních nástrojů, které usnadňují obchodování a spekulace se zlatem.
Na tomto argumentu je pravděpodobně zrnko pravdy – a také jistá ironie.
Koneckonců se už středověcí alchymisté zabývali tím, co dnes pokládáme za absurdní hledání cest, jak proměnit neušlechtilé kovy ve zlato.
Nebylo by tedy paradoxní, kdyby finanční alchymie dokázala dramaticky zvýšit cenu zlatého slitku?
Podle mého názoru je nejsilnějším argumentem ospravedlňujícím dnešní vysokou cenu zlata dramatické začleňování Asie, Latinské Ameriky a Blízkého východu do globální ekonomiky.
V době, kdy zástupy nových spotřebitelů získávají kupní sílu, poptávka zákonitě roste, což žene nahoru i cenu vzácných komodit.
Současně platí, že centrální banky zemí s rozvíjejícími se trhy potřebují hromadit zlaté rezervy, které stále drží v daleko menším poměru než centrální banky zemí bohatých.
A protože dnes euro působí jako prostředek diverzifikace rizika spojeného s dolarem méně lákavě, přirozeně tím vzrůstá přitažlivost eura.
Takže ano, existují solidní základní ukazatele, které přijatelným způsobem podporují dnešní vyšší cenu zlata, ačkoliv je daleko spornější, zda a do jaké míry budou jeho vyšší cenu podporovat i do budoucna.
Další klíčový základní faktor, který udržuje ceny zlata nahoře, by se totiž mohl ukázat jako mnohem pomíjivější než globalizace.
Ceny zlata jsou mimořádně citlivé na pohyby globálních úrokových sazeb.
Zlato koneckonců nenese žádný úrok a jeho držení navíc něco stojí.
Dnes, kdy se úrokové sazby v mnoha zemích blíží rekordním minimům nebo jich už dosáhly, je tedy relativně levné spekulovat se zlatem namísto investic do dluhopisů.
Pokud se však reálné úrokové sazby podstatně zvýší, což by jednoho dne docela dobře mohly, ceny zlata se mohou zhroutit.
Většina ekonomických studií naznačuje, že ceny zlata se v krátkodobém až střednědobém měřítku velmi obtížně předpovídají, přičemž pravděpodobnosti zisku a ztráty jsou přibližně v rovnováze.
Je proto nebezpečné extrapolovat krátkodobé trendy.
Ano, zlato zažívá skvělou jízdu, ale totéž platilo ještě před pár lety i o celosvětových cenách nemovitostí.
Jste-li investorem disponujícím velkým objemem prostředků, suverénním fondem nebo centrální bankou, pak je veskrze rozumné držet skromný díl portfolia ve zlatě coby ochraně proti mimořádným událostem.
Navzdory vysoké přitažlivosti dané mimořádným růstem ceny však pro většinu z nás zůstává zlato velmi riskantní sázkou.
Takové úvahy samozřejmě mohou mít na ceny jen malý vliv.
Co však platilo pro alchymisty v dávných dobách, to platí i dnes: zlato a rozum jdou často jen obtížně dohromady.
Minulý týden se v Berlíně setkali Tony Blair, Jacques Chirac a Gerhard Schröder.
Odjížděli se závazkem, že oživí růst Evropy.
Tenhle prázdný slib jsme neslyšeli poprvé.
Evropská unie nepotřebuje sliby, ale nový směr.
To říkám jako šéf strany, která vždy stála v čele britského angažmá v Evropě.
Na počátku 60. let jako první podala žádost o členství konzervativní vláda.
V roce 1973 konzervativní vláda dovedla Velkou Británii do Evropského hospodářského společenství.
Margaret Thatcherová spolupracovala roku 1986 s Jacquesem Delorsem na vytvoření jednotného trhu.
Nemám tedy pochyb o tom, že Británie musí v unii zůstat vlivnou zemí.
Avšak britská politika vůči EU mnohokrát nevedla ke zlepšení, nýbrž ke zhoršení vztahů mezi členskými státy.
Naší tradiční reakcí na nové iniciativy EU často bylo novinkám odporovat, hlasovat proti nim, v hlasování podlehnout a pak je rozmrzele přijmout a vinu svalovat na všechny kolem.
Mnozí Evropané už mají britských vet po krk.
A já také.
Existují samozřejmě základní požadavky, které musí všechny členské státy přijmout.
Nejpřednější jsou čtyři svobody jednotného trhu: volný pohyb zboží, služeb, osob a kapitálu.
Jednotný trh ale nevyžaduje jednotnou sociální ani průmyslovou politiku a už vůbec ne jednotnou daňovou politiku.
Možnost jednotlivých zemí uskutečňovat v těchto oblastech vlastní politiky posiluje konkurenční schopnost.
Prosadí-li se jednotné normy, Evropa bude nadále zaostávat, neboť členské státy budou přesouvat své výdaje na sousedy.
Které oblasti by se měly týkat všech členských států a které by měly být nepovinné?
Já jsem přesvědčen, že každý členský stát by měl sám spravovat ty politiky, jež přímo a zásadně nepostihují jiné členské státy.
Členské země by se měly rozhodnout, zda si nad oblastmi, jež slouží jejich národním zájmům, chtějí ponechat úplnou národní kontrolu, nebo zda chtějí spolupracovat s ostatními.
Měly by vytvořit řadu překrývajících se skupin - různá spojení členských států by měla mít možnost se podle vlastního uvážení dělit o odpovědnost v různých oblastech.
Historické příklady takového přístupu existují.
NATO bylo flexibilní od svého založení.
Francie se přihlásila ke členství, ale později odmítla podřídit své ozbrojené síly ústřednímu velitelství NATO.
Obdobná pružnost charakterizuje euro, Schengenskou dohodu i sociální kapitolu.
Tyto precedenty lze rozšířit.
Dosud museli všichni postupovat společně, ač si jednotlivé země dojednávaly konkrétní výjimky z účasti.
Od roku 1998 ovšem evropské dohody znají postup - nazývaný posílená spolupráce -, který by mohl některým členským zemím umožnit postupovat v konkrétních oblastech v hlubší integraci, aniž by vyžadovaly účast všech ostatních zemí.
Místo toho, aby jednotlivé členské státy vedly neklidná jednání o neúčasti na nové iniciativě, můžou se prostě zapojit jen ty země, které budou souhlasit.
Země, jež se chtějí hlouběji integrovat, tak mohou učinit.
Nemusí za sebou vláčet Británii ani další zuby nehty se bránící země, protože ostatní nejsou nuceni se k nim přidat.
Tímto způsobem se můžeme vyvázat z institucializované přetahované, jež charakterizuje vztahy v EU.
Nehovořím o dvourychlostní Evropě.
Ta předpokládá, že se všichni shodneme na jistém cíli cesty a budeme se lišit jen tempem postupu.
Já si nepřeji dospět k cílům, o něž někteří naši partneři mohou usilovat.
Nechci jim ale bránit v cestě.
Slýchám, že by to pro země, které se zdrží užší integrace, znamenalo jistou ztrátu vlivu.
Avšak vliv sám není cílem - je prostředkem k dosažení cíle.
Británie nepotřebuje křeslo u stolu, u něhož se bude rozhodovat o euru.
Nečlenstvím v eurozóně naše hospodářství nebylo nijak postiženo.
Věrnost libře neznamená, že se stavíme proti euru či že doufáme v jeho neúspěch.
Evropská unie by se měla přestat snažit dělat všechno a zaměřit síly na to, aby vykonala méně, ale účinněji.
Měla by dát členským státům příležitost vytvořit si v rámci EU vlastní přístup k Evropě, který by vyhovoval jejich národním tradicím.
Právě na tomto základě jsou britští konzervativci proti navrhované ústavě.
Samozřejmě že nesouhlasíme s mnohým z jejího obsahu, ale odmítáme i představu ústavy EU jako takovou.
Je propastný rozdíl mezi smluvně vázaným sdružením národních států a jednolitým útvarem, ať jej nazýváme státem, či nikoliv, který má vlastní právní subjektivitu a odvozuje své pravomoci z vlastní ústavy.
Kdyby tato ústava měla být přijata ve znění třeba jen podobném tomu navrhovanému, EU by získala mnohé znaky i vnější parádu státnosti: vlastního prezidenta a ministra zahraničí, svůj vlastní právní systém.
Nadřazenost práva EU by nevycházela ze zákonů národních parlamentů, nýbrž z nadnárodní ústavy.
To je radikální změna, nikoliv pouhý úklid, jak někteří lidé tvrdí.
Jsem přesvědčen, že není správné učinit změnu takového rozsahu, aniž bychom ji konkrétně projednali s národem, jehož jménem rozhodujeme.
Naše svobody nejsou majetkem volených parlamentů.
Ty je ochraňují a bez výslovného mandátu by neměly naše svobody krátit.
Jakýkoliv návrh nové ústavy musí být předložen britskému lidu a národům všech členských států EU.
BRUSEL – Evropskou hospodářskou a finanční krizi nemohou vyřešit samotné úspory.
Se stejnou vervou je nutné prosazovat růst a pracovní příležitosti.
Lídři Evropské unie si to dnes uvědomují: nastartování růstu v&nbsp;roce 2012 patřilo k&nbsp;předním bodům na programu schůzky Evropské rady, která proběhla 30.&nbsp;ledna.
Nelehká otázka ale zůstává: jak postupovat?
Nutnost bezodkladného jednání je jasná.
V&nbsp;posledních třech měsících roku 2011 se ekonomika eurozóny smršťovala, což platí i pro Německo.
Nový rok vypadá pochmurně.
Francie stagnuje (a Británie rovněž).
Itálie a Španělsko se propadly do hluboké recese.
Řecko je v&nbsp;depresi už pátým rokem.
Nezaměstnanost je přitom v&nbsp;eurozóně rekordně vysoká, přičemž ve Španělsku a Řecku je bez práce téměř každý druhý mladý člověk.
Ekonomické protivětry jsou zdrcující: fiskální úspory, vysoké úrokové sazby mimo země s&nbsp;hodnocením AAA, osekávání úvěrů ze strany bank, domácnosti snižující zadluženost, slabé investice soukromého sektoru a ubývající vývozy v&nbsp;důsledku globálního zpomalení, které oslabuje poptávku.
Nevrátí-li se růst, každá prozatímní stabilizace bude nesmírně křehká.
Už beztak slabé bilance bank a vlád pocítí recesi, což zvýší tlak na rychlejší zkracování dluhů.
Avšak třebaže postupná korekce je nezbytná, rychlejší a hlubší škrty jsou kontraproduktivní: výrazné úbytky soukromých úvěrů a vládních výdajů zapříčiní ostřejší zpomalení – a tedy pád ve spirále.
Naléhavě nutné je tedy nové úsilí podporující růst.
Doposud se růstová agenda skládala převážně ze strukturálních reforem, které jsou nezbytné pro zvýšení budoucí produktivity a flexibility.
Krize skutečně nabízí politickou příležitost v&nbsp;mnoha zemích na této frontě prosadit odvážná opatření; strukturální reformy obecně ale nezajistí růst a pracovní místa hned (jednou výjimkou je povolit obchodům delší otevírací dobu).
Právě naopak, například ořezávání méně produktivních pracovních míst by nejprve zvýšilo nezaměstnanost, zatížilo vládní výdaje a snížilo soukromé útraty.
A protože poptávka je snížená, úvěrů se nabízí málo a překážky pro podnikání jsou často vysoké, tvorba produktivnějších pracovních míst bude podnikům trvat déle než obvykle.
Krátce, nelze spoléhat, že samotné strukturální reformy budou v&nbsp;roce 2012 stimulovat růst.
Bezprostřední pozornost se musí zaměřit spíš na posílení investic a vývozů v&nbsp;ekonomikách s&nbsp;deficitem běžného účtu – jako jsou Francie, Itálie a Španělsko (a Velká Británie) – a na stimulaci spotřeby v&nbsp;zemích s&nbsp;přebytkem, například v&nbsp;Německu a Nizozemsku.
Evropská centrální banka jedná přesvědčivě tak, aby byla oporou evropských bank; teď je třeba, aby také podpořila reálnou ekonomiku.
Oficiální úrokové sazby jsou 1%, jenže solventní suveréni jako Španělsko platí za půjčky na deset let přes 5&nbsp;%, zatímco úvěruschopné podniky v&nbsp;Itálii si buď nemohou půjčit vůbec, anebo jedině za represivních sazeb.
ECB by tedy měla udělat víc pro zprůchodnění transmisního mechanismu měnové politiky, Evropský orgán pro bankovnictví by měl odrazovat od nadměrného zkracování zadluženosti tím, že bude trvat na tom, aby banky namísto nasazení uniformní 9% sazby sehnaly konkrétní kapitálové objemy, a národní vlády by se měly, kde to bude možné, zaručit za banky poskytující půjčky malým a středním podnikům.
Zlepšení dostupnosti financí je sice zásadní, ale vlády musí udělat víc i pro povzbuzení investic.
Prioritou by se měla stát opatření, která zjednoduší start podnikání, odstraní překážky pro rizikový kapitál a přechodně zavedou 100% daňovou uznatelnost investičních nákladů, aby se investice uspíšily.
Na úrovni EU by se měl výrazně zvýšit (splatný) kapitál Evropské investiční banky, jak loni v&nbsp;září ve svém projevu o stavu Unie nadnesl předseda Evropské komise José Manuel Barroso, aby EIB mohla financovat mohutnou vlnu celoevropských investic, zejména do infrastruktury.
Oživení exportu je rovněž významné.
Schodkové země musí posílit svou konkurenční schopnost, tedy zvýšit produktivitu a zároveň snížit náklady.
Vítaná by byla konkurenčnější měna: tak jako zřícení sterlingu od roku 2008 zvedlo britský vývoz, slabší euro by pomohlo středomořským ekonomikám získat zpět konkurenční schopnost u cenově citlivých exportů.
Pomohla by i fiskální devalvace – osekání daní ze mzdy a jejich náhrada příjmy z&nbsp;vyšší DPH.
Svůj díl práce musejí odvést i přebytkové země, ve vlastním zájmu.
Stejně jako by Čína měla umožnit růst žen-min-pi, také Německo – jehož přebytek obchodní bilance přesahuje ten čínský coby podíl HDP i absolutně – potřebuje vyšší reálný směnný kurz.
To znamená, že Němci musí začít dostávat vyšší mzdy, úměrné jejich zvýšené produktivitě, aby si mohli dopřávat více dovolených v&nbsp;Řecku a Španělsku.
Pokud podniky nebudou chtít vyhovět, účel splní i snížení daně z&nbsp;příjmu.
To nás přivádí k fiskální politice.
Vlády, které si na trzích nemohou půjčovat levně (anebo vůbec), nemají jinou možnost než utáhnout si opasky.
Měly by ale prosazovat spíš důmyslnou konsolidaci než bezohledné úspory.
Měly by tedy zachovat investice do dovedností a infrastruktury a přitom snižovat subvence a transferové platby.
Dále by už teď měly uzákonit budoucí reformy, zejména s&nbsp;cílem povzbudit občany, aby déle pracovali.
V&nbsp;neposlední řadě musejí v podpoře poptávky sehrát svou roli vlády, které si mohou půjčovat za bezprecedentně nízké úroky – v&nbsp;případě Německa 0&nbsp;% v reálných hodnotách za 10 let.
Bylo by před volbami, jež v&nbsp;Německu proběhnou napřesrok, skutečně tak těžké prosadit snížení DPH?
Na počátku Američany vedené války v Iráku se předpovědi výsledku utvářely pod vlivem dvou soupeřících názorů.
První tvrdil, že svržení režimu Saddáma Husajna v Iráku zahájí demokratickou éru, která v celém regionu poslouží jako model a katalyzátor demokratické změny.
Vysmíván pomlouvači jako nová ,,dominová teorie", tento názor představoval intervenci v Iráku jako obdobu americké role v Japonsku po druhé světové válce.
Oproti optimismu tohoto ,,japonského scénáře" byl podle tvrzení pesimistů mnohem pravděpodobnější ,,somálský scénář".
Svůj pohled opřeli o kmenovou, sektářskou a multietnickou povahu Iráku, která prý v nepřítomnosti diktatury zapříčiní zhroucení země a její proměnu v ,,rozvrácený stát", charakteristický nezkrotnými vojenskými veliteli, etnickými a náboženskými sváry a útočišti teroristických organizací.
Hlavní otázka teď zní, zda se Irák postupně nevychýlí někam mezi tyto dva scénáře, kde by čím dál větší měrou připomínal Afghánistán.
Tento ,,afghánský scénář" znamená slabý stát s formální mocí nad prakticky autonomními lény, která ovládají samovládci zastoupení v ústřední vládě.
Zní to sice hrozně, ale tyto vyhlídky se jeví jako ,,realistický" kompromis mezi údajně utopickou vizí vzkvétající sjednocené demokracie a mizérií rozvráceného státu.
Zdá se, že mnohé činy a politické strategie přechodné koaliční správy (CPA) a rozhodnutí vyšších míst Bushovy administrativy prozrazují odevzdané přijetí faktu, že se časné naděje, že Irák přijme demokracii západního střihu za svou, zakládaly na omylu.
Ano, tyto naděje se opravdu zakládaly na omylu.
Politická kultura Iráku - a většiny Středního východu - je neslučitelná se základními prvky typické demokracie západního ražení: chybí představa práv a povinností jednotlivců, hluboce zakořeněné je pojetí patriarchálního státu a kulturní totožnost jedince se zřídka váže k celostátnímu společenství.
Na druhou stranu, v analýzách, které považují ,,tradiční" charakter irácké společnosti za překážku liberální demokracie, se často vyskytují argumentace kruhem.
Neboť tyto analýzy nejsou nestranné, a přesto bezděčně vstupují do probíhajícího střetu myšlenek.
V Iráku, stejně jako jinde v arabském a muslimském světě, se vede válka mezi dvěma paradigmaty: velká vyprávění, jež přijímají a prosazují kolektivistické porozumění (nacionalismus, socialismus, islamismus), versus nevyslovené paradigma individualistické modernity, která ač poučena globální zkušeností, má lokální kořeny.
Předními liniemi této války jsou představy osobní kulturní totožnosti, občanské společnosti a národního státu.
Nábožensko-islámská součást iráckého sociálního života by se neměla podceňovat.
Neměla by se ale ani ztotožňovat s politickým islamismem, který z ní chce těžit.
Jak nacionalistický, tak levicový politický diskurz zanechal v irácké hodnotové soustavě své otisky, ale nejedná se o jediné její složky.
Formální přijetí velkých vyprávění ,,demokracie" a ,,lidských práv" coby společného základu politického diskurzu skutečně představuje zásadní posun demarkační linie kulturní bitvy.
Tato kulturní debata se neomezuje jen na arabskou scénu.
Živé diskuse o uplatnitelnosti demokratických institucí v arabském kontextu se vedou i na Západě.
Obhájci myšlenky ,,arabské výjimečnosti", která zpochybňuje schopnost arabských společností osvojit si demokratické systémy, jsou ve skutečnosti objektivně spřízněni s ideology ,,velkých vyprávění" - a také s těmi, kdo v arabském světě těží z politického uspořádání založeného na udílení úřadů.
Modely používané na Západě v politických i v akademických kruzích při analýze a interpretaci arabských společností jsou závažným způsobem nedostatečné.
Mnohé rozbory dnes především prosazují etnický model a zplošťují Irák na umělý konstrukt, který se zakládá na roztříštěné ,,realitě" odloučených komunit.
Bylo dokonce navrženo, aby se uspíšil výsledek, jenž tento pomýlený názor předvídá, a Irák byl rozdělen do svých ,,ryzích" původních součástí: sunnitské, šíitské a kurdské.
Irácká společnost je ve skutečnosti komplexnější než tento pohled.
Přijetí a zavedení demokracie není funkcí sektářské příslušnosti, nýbrž odrazem mnohovrstevné historické, kulturní, náboženské a politické identity konkrétních iráckých občanů.
Nastanou-li vhodné okolnosti, bude velice dobře možné mobilizovat iráckou společnost k demokratické formulaci svého budoucího státu.
Saddámův pád tyto vhodné okolnosti přináší.
Zdánlivý neúspěch vzniku viditelného demokratického jádra v Iráku během prvních několika měsíců po pádu Saddámovy diktatury vyplývá spíše ze svébytných rysů procesu než z domnělé zásadní povahy irácké společnosti.
Po Saddámově pádu existovala v Iráku široká ,,střední cesta", která se klonila k demokratickému diskurzu i praxi.
Politické chyby a zvraty tuto cestu rozrušily a otevřely dveře ideologickému islamismu a nově ustavenému neo-baasismu.
Zásadní chybou byla neschopnost okupačních sil připravit a zmocnit existující skupinky iráckých liberálně demokratických osobností k čerpání sil na této střední cestě.
V důsledku ubylo prostoru pro liberálně demokratické uspořádání.
Přijímat tuto překážku jako selhání by ale bylo sebenaplňujícím se proroctvím.
Iráčtí demokraté musí přehodnotit své postoje a vytvořit jasnou veřejnou strategii.
Přechodná koaliční správa a světové společenství nesmí výsledek jejich snah zatěžovat předsudky a přijímat zjednodušený a falešný pohled na iráckou společnost.
I kdyby tyto snahy uspěly, cesta k plnohodnotnému demokratickému systému v Iráku bude náročná a nákladná.
Avšak namísto podlehnutí ,,somálskému scénáři", snění o ,,japonském scénáři" či smíření se s ,,afghánským scénářem", má Irák stále naději stát se sám ,,scénářem" úspěšné intervence ve 21. století.
Přestože k rozšíření EU na východ zatím nedošlo, začíná se už diskutovat o tom, co bude potom: kdy by měly noví, převážně postkomunističtí členové přijmout euro.
Pokud vyhoví ustanovením Maastrichtské smlouvy o Evropské měnové unii (EMU) - a nebudou-li vůči nim uplatněna přísnější kritéria -, bude hlavní otázkou to, zda by nové země s ohledem na možné výhody a přínosy měly na členství v ní spěchat nebo raději počkat. 
Hned zkraje je třeba říci, že pokud se země bude snažit o okamžitý vstup do EMU, předpokládá tím ambicióznější fiskální a strukturální program než v případě, kdy by vstup o chvíli odložila.
Okamžitý vstup do EMU by jinak byl prázdným gestem. 
Troufám si tvrdit, že okamžité přistoupení k euru je nejen možné, ale i vhodné oddálit.
Okamžitým přistoupením zde rozumím nejkratší přípustnou dobu - tj. dva roky poté, co nový člen podřídí svou měnovou politiku daňovým a měnovým omezením kurzovního mechanismu (ERM II).
Předpokládáme-li přistoupení jak k EU, tak k ERM II v roce 2004, mohli by noví členové vstoupit do eurozóny někdy kolem roku 2006. 
Je to reálné?
Většina kandidátských zemí už teď dosáhla vysokého stupně strukturálního přiblížení k EU.
Nárůst exportu do zemí Evropské unie se datuje od roku 1991, kdy si rozpad RVHP vynutil radikální reorientaci obchodu na Západ, pochopitelně s podporou obrovských zahraničních investic z EU.
Většina kandidátských zemí tak dnes do EU vyváží více zboží a služeb než například Řecko, Portugalsko a Spanělsko v době jejich vstupu do EU a EMU. 
Také průběh dezinflace je pozoruhodný.
Roční inflace ve většině kandidátských zemí klesla na 4 až 5 %, což není o mnoho více než v mnoha zemích EU a dokonce méně než loni v Nizozemsku.
Pokud jde o strukturální konvergenci, kandidáti ke vstupu do EU jsou už dnes lepší než Spanělsko, Portugalsko a Řecko ve srovnatelné době před jejich vstupem do EMU.
Není zde navíc ani riziko velkých korektivních cenových výkyvů v budoucnosti, neboť téměř všechny ceny jsou dnes zcela liberalizované. 
Z teoretických studií plyne, že inflace v kandidátských zemí zůstane i nadále vyšší, než jak dovoluje Maastrichtská smlouva.
Tento pesimistický pohled na věc má na svědomí tzv. "Balassův-Samuelsonův" efekt: rychlý růst produktivity v obchodních sektorech kandidátských zemí - např. v exportní výrobě - zvedá reálné mzdy, a to i v neobchodních sektorech, jako jsou služby.
Toto celkové zvýšení reálných mezd však s ohledem na nižší růst produktivity v sektoru služeb zvedá relativní ceny a udržuje inflaci nad průměrem eurozóny. 
Balassův-Samuelsonův efekt je dosud vidět v Řecku, Spanělsku i Portugalsku.
Jak ale předpokládá empirický výzkum připravený národními bankami pěti nejrozvinutějších zemí střední Evropy (tzv. CEC5), jeho podíl na celkovém růstu cen v kandidátských zemích činí pouhé jedno až dvě procenta.
Je-li Balassův-Samuelsonův efekt opravdu takto malý a bude-li mít korektivní inflace v budoucnosti omezený prostor, je kritérium EMU týkající se cenové stability - roční inflace do 1,5 procenta průměrné hodnoty tří nejvýkonnějších ekonomik EU - na dosah. 
Je ale okamžitý vstup do EMU lepší než odložení členství na pozdější dobu?
Stáhl by vstup Maďarska, Lotyšska, Polska nebo Slovenska spíše dříve než později euro dolů, jak se mnozí lidé v dnešních členských zemích ze svého pohledu domnívají? 
Obava, že pokud k rozšíření EMU o nové členské státy dojde "příliš brzy", bude ohrožen vnější směnný kurz, je naprosto neracionální.
Pokud se všechny kandidátské země stanou členem EU zhruba ve stejné době, budou se dohromady podílet na pouhých 6 procentech jejího celkového HDP.
Jakýkoli negativní dopad na euro by byl v nejhorším případě jen o málo vyšší než chyba při zaokrouhlení. 
Odklad vstupu do EMU by měl smysl, kdyby delší čekání přineslo více informací.
Delší čekání však také nemusí přinést nic jiného než další potíže.
Období transformace je už beztak neklidné: kapitálové toky vedené konvergencí ženou směnný kurz nahoru a komplikují měnovou politiku v nejedné zemi, například v Polsku, Česku a Maďarsku.
Nestálost kapitálových toků by ostatně mohla zatočit i se směnným kurzem nabízeným v rámci ERM II - 15procentní výkyvy na obě strany od centrální parity. 
Někteří tvrdí, že členství v ERM II je třeba vnímat jako dlouhodobější návrh - možná až do roku 2010 - pro dobro kandidátských zemí samotných.
Výhoda je nasnadě: ERM II umožňuje jistou pružnost směnného kurzu, na rozdíl od pevného kurzu, což je požadavek pro přistoupení k euru.
To by kandidátským zemím pomohlo udržet hospodářský výkon a tím pádem se přibližovat k průměrným příjmovým úrovním v EU. 
Je to výjimečně slabý a navíc politicky podezřelý argument.
Jak je vidět z údajů Evropské centrální banky, průměrný hrubý domácí produkt na osobu činí v kandidátských zemích 44 procent úrovně uvnitř eurozóny.
Velikost příjmového rozdílu spolu s malými rozdíly v růstu pak znamená, že proces skutečného přibližování se prodlouží na dobu o hodně, možná i o desítky let delší, než tu, s níž se dnes počítá pro vstup do EU a EMU.
Trvalý hospodářský růst navíc nezávisí na typu směnného kurzu - flexibilním nebo fixním (EMU) -, zatímco rychlý vstup urychlí zásadní reformy. 
Několik let omezené pružnosti směnného kurzu je jen chabou náhradou rychlého dokončení strukturálních reforem.
Téměř ve všech kandidátských zemích si další dezinflace a dlouhodobý ekonomický růst vyžádají konsolidaci daňového systému, vybudování pružnějších trhů práce a doprivatizaci.
S pozdějším vstupem do EMU hrozí oslabení pobídek na dokončení těchto politicky nákladných, leč nezbytných reforem. 
Jakékoli zpoždění reforem v konečném důsledku zpomalí proces reálného přibližování, které je pro úředníky EU po právu to hlavní.
Dřívější přijetí by ale naopak těmto reformám, a tedy reálnému přiblížení, nemálo pomohlo.
Úspěch v této oblasti by kandidátským zemím dovolil těšit se z větší cenové transparentnosti, nižších transakčních nákladů a solidního makroekonomického rámce.
Tato strategie, a nikoli oddalovaný vstup, je největším příslibem jak pro stávající, tak budoucí členské země Evropské unie. 
PAŘÍŽ – Jak se hospodářská krize prohlubuje a rozšiřuje, svět hledá historické analogie, které by nám dění poslední doby pomohly pochopit.
Na počátku krize ji mnozí lidé přirovnávali k roku 1982 či 1973, což bylo chlácholivé, neboť obě data se váží ke klasickým cyklickým poklesům.
Dnes je nálada mnohem pochmurnější a začínají se hojně objevovat odkazy na roky 1929 a 1931, třebaže některé vlády se nepřestávají chovat, jako by krize byla spíše klasická než výjimečná.
Prosazují se sklony buď k přílišné zdrženlivosti (Evropa), anebo k rozšiřování snah (Spojené státy).
Evropa je obezřetná ve jménu předcházení dluhu a ochrany eura, kdežto USA jednají na mnoha frontách, aby nepromeškaly ideální příležitost k zavedení zoufale potřebných strukturálních reforem.
Geostratégům však s ohledem na politiku i ekonomiku zcela přirozeně přichází na mysl rok 1989.
Jistěže, pád bankovního domu Lehman Brothers nemá nic společného s pádem Berlínské zdi.
Ba na povrchu se zdá, že jde o naprosté opaky: zřícení zdi symbolizující útlak a umělé rozdělení versus zhroucení zdánlivě nezničitelné a uklidňující instituce finančního kapitalismu.
Léta 2008-2009 se však dost pravděpodobně mohou rovnat, právě tak jako rok 1989, epochální změně, jejíž odvíjející se důsledky budeme pociťovat po desetiletí.
Konec ideologického rozdělení Východ-Západ i konec absolutní víry v trhy jsou zlomovými body dějin.
A dění roku 2009 může ohrozit některé z pozitivních výsledků roku 1989, včetně pokojného znovusjednocení Evropy a triumfu demokratických principů nad nacionalistickými, ne-li xenofobními tendencemi.
V roce 1989 nad socialistickou ideologií, zosobněnou a propagovanou sovětským blokem, zvítězila liberální demokracie.
Pro mnohé z příznivců Ronalda Reagana to byl právě prezident USA, kdo záměrnou eskalací závodů ve zbrojení dohnal sovětskou ekonomiku na okraj propasti, čímž plně doložil převahu liberálních společností a volných trhů.
Samozřejmě, mezi rokem 1989 a přítomností existují zjevné rozdíly.
Zaprvé a snad především, revoluce roku 1989 a následný krach Sovětského svazu skoncovaly se světovou bipolaritou.
Naproti tomu rok 2009 zřejmě vydláždí cestu k nové bipolaritě, přičemž Sovětský svaz vystřídá Čína.
Zadruhé, zatímco v roce 1989 se jasnými vítězi – ač křehčími, než se čekalo – jevila demokracie a kapitalismus, v roce 2009 je během šíření globální krize těžké odlišit vítěze od poražených.
Zdá se, že tratí všichni, byť někteří jsou oproti ostatním postiženi víc.
Historie je ovšem nespravedlivá a navzdory větší zodpovědnosti za dnešní globální krizi možná USA ze současného marastu vyjdou v lepší formě než ostatní země.
V lepší kondici, ale ne samy.
Jako hostující profesor na Harvardu a MIT sleduji celkem zřetelnou předpremiéru toho, jak by svět mohl vypadat, až krize konečně odezní.
Člověk cítí cosi jako formování vesmíru, jemuž budou dominovat Amerika a Asie.
Od úžasné mediální laboratoře MIT po katedry matematiky a ekonomie na Harvardu jsou všude Asijci, především Číňané a Indové, tak jako v prvním století před naším letopočtem Římané v Aténách: plni obdivu k těm, od nichž se tolik naučili a jež v nadcházejících desetiletích překonali.
Než se ale tento nový řád objeví, svět se může potýkat s šířícími se zmatky, ne-li přímo chaosem.
Co se například stane s Egyptem, zemí tak významnou a zranitelnou, až se v důsledku krize v ropných státech budou muset do vlasti vrátit tisíce Egypťanů pracujících v Perském zálivu?
Když se bohatým ztenčí bohatství, chudí zchudnou.
A co bude se zahraničními dělníky, kteří dosáhli „evropského snu“ a teď se střetají s potenciálními záchvěvy xenofobie v údajně otevřených evropských zemích?
Důsledky roku 1989 se ukázaly jako méně trvalé, než by se mnozí pozorovatelé, včetně mě, domnívali.
Můžeme jen doufat, že se obdobně i důsledky roku 2009 nakonec ukážou jako mnohem méně dramatické, než se jeví dnes, intuitivně a vlivem dějinných reflexů.
MOSKVA – Většina lidí, kteří o mně něco vědí, mě má za odbornici na informační technologie, která nejspíš žije v Kalifornii a investuje do našlápnutých firemních nováčků v oblasti internetu.
Ve skutečnosti je mým úředním bydlištěm město New York a většinu příštích pěti měsíců se chystám strávit v Rusku, abych v Hvězdném městečku hned za Moskvou absolvovala výcvik pro kosmonauty.
Celé to přišlo z mnoha stran.
V prvé řadě jsem jako dítě předpokládala, že jednou poletím na Měsíc, aniž bych pro to musela něco zvláštního udělat.
Prostě jsem brala za samozřejmost, že než mi bude řekněme čtyřicet, cestování vesmírem bude běžné.
Můj otec se podílel na kosmickém programu Spojených států a doma jsme měli nějaké měsíční kameny, takže jsem z toho nedělala vědu.
Pak se moje pozornost asi na 40 let stočila k jiným věcem.
Před několika lety jsem se ale začala vesmírem znovu zaobírat.
Spousta lidí, které jsem v branži IT znala, se věnovala témuž: Elon Musk, spoluzakladatel PayPal, zřídil Space-X, Jeff Bezos z Amazonu rozjel společnost Blue Origin zaměřenou na stavbu kosmických lodí, Jeff Greason, vysoce postavený manažer z Intelu, byl u zrodu firmy XCOR Aerospace (jejíž jsem investorkou).
V roce 2005, kdy jsem naposledy uspořádala konferenci PC Forum pro podnikatele v oblasti IT, jsem zahájila konferenci nazvanou Flight School pro podnikatele v kosmonautice a soukromém letectví.
Zároveň jsem asi v roce 2005 zavítala do Jižní Afriky se skupinkou, která bývalému prezidentu Thabo Mbekimu a jeho vládě radila ohledně politiky informačních technologií.
Jedním z členů týmu byl Mark Shuttleworth, zakladatel Thawte (odprodané VeriSign), který se nedlouho předtím vrátil z výletu na kosmickou stanici jako druhý „vesmírný turista“.
Jednou večer seděla skupina při západu slunce kolem táborového ohně a autobusy přivezly asi 50 afrických školáků.
Celkem nás okolo praskajícího ohně bylo kolem stovky, včetně prezidenta Mbekiho.
Jakmile se zešeřilo, bylo nachystáno plátno a Mark nám promítl své domácí video z vesmíru.
Přednesl strhující vyprávění o svém dobrodružství, doplněné záběry toho, jak se vznáší, chytá do úst bubliny a podobně.
Děti byli nadšené a jsem přesvědčená, že některé z nich se tehdy rozhodly studovat matematiku a přírodní vědy.
Konečně jsem investovala do Space Adventures, společnosti, která Shuttleworthův výlet do kosmu organizovala.
Později jsem se zúčastnila exkurze, kterou uspořádali ke sledování vzletu Charlese Simonyiho, pátého (a brzy sedmého) vesmírného turisty, z kazašského Bajkonuru.
(Simonyi napsal program Microsoft Word a teď má další průkopnickou firmu, Intentional Software, a dále nadaci a webové stránky CharlesinSpace.org.)
Krátce nato jsem začala neformálně debatovat o tom, že bych se v týmu Space Adventures stala náhradním kosmonautem.
Ano, velice ráda bych skutečně letěla, ale výlet do vesmíru vyjde na 35 až 40 milionů dolarů, kdežto výcvik záložníka stojí „jen“ tři miliony.
Hlavou se mi honily mlhavé myšlenky, že bych se někdy v roce 2011 mohla do vesmíru vydat – v témže roce, k němuž si (velice) váhavě plánuje let spoluzakladatel Googlu Sergey Brin.
Space Adventures prosazovala rok 2009, ale já měla moc práce.
Pak se letos na jaře něco stalo: moje sestra Emily zjistila, že má rakovinu a podstoupila oboustrannou mastektomii.
(Dnes se jí daří dobře, a dokonce právě zvítězila v minimaratonu.)
Několik týdnů nato jsem narazila na jeden z oněch typických střetů: schůzka správní rady v jednom místě, konference v jiném a další příležitost v tutéž chvíli ještě jinde. „Ech,“ pomyslela jsem si, „kdybych tak šla na oboustrannou mastektomii: mohla bych to všechno zrušit a nikdo by si nestěžoval!“
Dobrý bože!
Uvědomila jsem si, že moje priority jsou úplně vyšinuté. Takže tahle moje pracovní dovolená v Rusku je v jistém podivném smyslu mojí alternativou k oboustranné amputaci prsu – ovšemže pozitivní, ale s tímtéž zážitkem stisknutí tlačítka reset.
Jde také o odpověď na další otázku, kterou často slýchám kvůli svému angažmá v lidské genetice skrze 23andMe (www.23andme.com) a projekt Personal Genome (www.personalgenome.org): kdybyste se dozvěděla, že máte vysokou pravděpodobnost vzniku Alzheimerovy choroby během několika let, co byste dělala? Inu, odjela bych na výcvik pro kosmonauty, samozřejmě!
Ale proč bych měla čekat, jestli můžu onemocnět alzheimerem? Příští měsíc napíšu o tom, co vlastně výcvik pro čekatele na cestu do vesmíru zahrnuje.
Pět let po útocích na Dvojčata v New Yorku a na Pentagon ve Washingtonu už „11. září“ není jen pouhé datum.
Vstoupilo do dějepisu jako začátek něčeho nového, snad nové éry, každopádně však jako okamžik změny.
Ani bombové útoky teroristů v Madridu, Londýně a v dalších místech nebudou zapomenuty, ale „11. září“ se stalo chytlavým obratem, téměř jako „srpen 1914“.
Avšak je to, co 11. září 2001 začalo, skutečně válka?
Ne všichni jsou z tohoto amerického náhledu nadšení.
Během vrcholné doby irského terorismu ve Velké Británii dělaly britské vlády jedna za druhou vše pro to, aby IRA nepřiznaly představu, že se vede válka. „Válka“ by znamenala přijetí teroristů jako legitimních nepřátel, v jistém smyslu srovnatelných protějšků v krvavém zápase, pro nějž existují uznávaná pravidla účasti.
V případě teroru nejde ani o správný popis, ani o užitečně volená slova, neboť teroristické činy je správnější charakterizovat jako činy kriminální.
Jejich prohlášením za válku – a pojmenováním nepřítele, obvykle al-Káidy a jejího vůdce Usámy bin Ládina – vláda Spojených států ospravedlnila vnitřní změny, jež by byly v každé svobodné zemi před útoky z 11. září nepřijatelné.
Většina těchto změn byla začleněna do takzvaného „Vlasteneckého zákona USA“.
Třebaže některé ze změn se týkaly pouze správních předpisů, celkovým účinkem vlasteneckého zákona bylo rozrušení velkých pilířů svobody, jako je habeas corpus , právo odvolat se k nezávislému soudu, kdykoli stát upírá jedinci svobodu.
Zajatecký tábor v zálivu Guantánamo na Kubě se záhy stal symbolem něčeho neslýchaného: vazby bez soudu pro „nezákonné bojovníky“, jimž jsou upírána veškerá lidská práva.
Svět teď uvažuje, kolik ještě těchto osob zbavených lidství je a na kolika jsou vlastně místech.
Pro všechny ostatní byl vyhlášen jakýsi stav ohrožení, který státu umožnil zasahovat do základních občanských práv. Kontroly na hranicích se pro mnohé proměnily v muka a na značné množství osob doléhá policejní perzekuce.
Atmosféra strachu zkomplikovala život každému, kdo podezřele vypadá nebo jedná, zejména muslimům.
Taková omezení svobody se po svém přijetí nesetkala s příliš silným veřejným odporem.
Právě naopak, obecně vzato se do problémů nedostali zastánci těchto opatření, nýbrž jejich kritici.
V Británii, kde ministerský předseda Tony Blair plně podpořil americký přístup, vláda zavedla podobná opatření, a dokonce předložila novou teorii.
Blair byl první, kdo prohlásil, že první svobodou je bezpečnost.
Jinými slovy, svoboda neznamená právo jedince určovat svůj vlastní život, ale právo státu omezovat osobní svobodu ve jménu bezpečnosti, již může definovat jedině stát.
To je začátek nového autoritářství.
Problém se vyskytuje ve všech zemích, jež postihuje hrozba terorismu, byť se to v mnoha z nich neprojevilo až tak příznačně.
Ve většině zemí kontinentální Evropy zůstalo „11. září“ americkým datem.
Probíhá dokonce debata – a existují jisté důkazy – ohledně otázky, zda angažovanost ve „válce proti terorismu“ ve skutečnosti nezvýšila hrozbu teroristických činů.
Němci rozhodně tento argument využívají, aby se vyhýbali jednání, kdykoli je to možné.
Tento postoj ovšem nezabránil rozšíření čehosi, pro co se v některých jazycích používá německý výraz Angst , totiž úzkost.
Rozlévá se nejasný pocit znepokojení.
Lidé se cítí nesví a neklidní, zejména když cestují.
Při každém železničním neštěstí či havárii letadla teď jako první padne podezření na teroristický čin.
To znamená, že 11. září znamenalo, ať přímo, či nepřímo, obrovský šok, a to jak pro naši psychiku, tak pro naše politické systémy.
Byť se proti terorismu bojuje ve jménu demokracie, tento boj vedl k jejímu zřetelnému oslabení, zapříčiněnému úřední legislativou i všeobecnou úzkostí.
Jedním ze znepokojivých rysů 11. září je to, že lze jen těžko porozumět jeho záměru kromě zášti pachatelů vůči Západu a jeho způsobům.
Zásadní znaky Západu, demokracie a právní řád, však utrpěly víc v rukou jejich obhájců než těch, kdo na ně útočí.
Aby se v demokraciích postižených odkazem 11. září obnovila důvěra ve svobodu, je zapotřebí především dvou kroků.
Zaprvé se musíme ujistit, že daná legislativa, která se vypořádává s výzvou terorismu, je striktně přechodná.
Některá z dnešních omezení habeas corpus a občanských svobod mají doložky o dočasnosti, které omezují jejich platnost; všechny takové předpisy by měly pravidelně prověřovat parlamenty.
Zadruhé, ještě důležitější je, aby se naši lídři snažili znepokojení veřejnosti zklidnit, a ne jej využívat.
Teroristé, s nimiž v současnosti vedeme „válku“, nemohou zvítězit, protože jejich temná vize si nikdy nezíská širokou všeobecnou legitimitu.
Tím spíš je třeba, aby se demokraté při obhajobě svých hodnot chovali důstojně – v prvé řadě tím, je budou jednat v souladu s nimi.
NEW YORK – Je tomu právě deset let, co se devatenáct teroristů zmocnilo kontroly nad čtyřmi letadly, se dvěmi narazilo do věžáků Světového obchodního centra, třetím zasáhlo Pentagon a se čtvrtým ztroskotalo na poli v Pensylvánii poté, co se jeho pasažéři vzbouřili a znemožnili teroristům dokončit jejich zlovolnou misi.
Během pár hodin přišlo náhle a násilně o život více než 3000 nevinných lidí – většinou Američanů, ale i občanů 115 dalších zemí.
Jedenácté září 2001 bylo v každém případě strašlivou tragédií, ale nebyl to historický bod zvratu.
Nestalo se předzvěstí nové éry mezinárodních vztahů, v níž by získali navrch teroristé s globální agendou nebo v níž by se tak okázalé teroristické útoky staly běžným jevem.
Naopak: 11. září se nikomu nepodařilo napodobit.
Navzdory pozornosti věnované „globální válce s terorismem“ byly nejvýznamnějšími událostmi posledních deseti let zavedení a rozšíření novátorských informačních technologií, globalizace, války v Iráku a Afghánistánu a politické vzedmutí na Blízkém východě.
Pokud jde o budoucnost, tu bude s daleko vyšší pravděpodobností definovat potřeba Spojených států dát si do pořádku ekonomické záležitosti, směřování Číny uvnitř vlastních hranici i mimo ně a schopnost světových vlád spolupracovat na obnově hospodářského růstu, omezit šíření jaderných zbraní a vyřešit energetické a ekologické problémy.
Je a bylo by nesprávné činit z odporu proti terorismu těžiště toho, co zodpovědné vlády ve světě dělají.
Teroristé zůstávají ojedinělými odchylkami od normy, jejichž přitažlivost je přinejlepším omezená.
Dokážou ničit, ale ne tvořit.
Stojí za zaznamenání, že lidé, kteří vyšli do ulic v Káhiře a Damašku, nevykřikovali během volání po změně slogany al-Káidy ani nepodporovali její agendu.
Navíc byla zavedena opatření vedoucí k úspěšnému potlačení teroristů.
Zpravodajská aktiva byla přesměrována.
Hranice se staly bezpečnějšími a společnosti odolnějšími.
Znatelně se zvýšila mezinárodní spolupráce – mimo jiné proto, že i vlády, které se na mnoha věcech nemohou shodnout, se na potřebě spolupráce v této oblasti shodnout dokážou.
Jistou roli zde hraje i vojenská síla.
Al-Káida ztratila svou základnu v Afghánistánu, když byla od moci odstavena vláda Talibanu, která jí poskytovala útočiště.
Americké speciální jednotky konečně našly na předměstí Islámábádu Usámu bin Ládina a zabily ho.
Bezpilotní dálkově řízené letouny se ukázaly jako účinný nástroj k zabíjení značného počtu teroristů, včetně mnoha jejich nejvýznamnějších předáků.
Slabé vlády lze učinit silnějšími a ty vlády, které tolerují či podporují terorismus, musí být volány k zodpovědnosti.
Pokrok však nelze zaměňovat s vítězstvím.
Teroristy a terorismus nelze eliminovat stejně tak, jako nedokážeme zbavit svět nemocí.
Vždy se najdou lidé, kteří se ve snaze o dosažení politických cílů uchýlí k použití síly proti nevinným mužům, ženám a dětem.
V určitých oblastech jsou teroristé skutečně na postupu.
Pákistán zůstává útočištěm al-Káidy i některých nejnebezpečnějších světových teroristů.
Směsice nestability, slabosti vlády a převládající ideologie v zemích, jako jsou Jemen, Libye, Somálsko či Nigérie, představuje živnou půdu pro teroristy, kteří se zde mohou organizovat, cvičit a připravovat k operacím – podobně jako to dělali před deseti lety v Afghánistánu.
Z trosek starých skupin se ustavičně vynořují nové.
Existuje i stále větší nebezpečí domácího terorismu.
Viděli jsme to ve Velké Británii a v USA.
Internet jakožto jeden z velkých vynálezů moderního západního světa se projevil jako zbraň, kterou lze využít k podněcování a výcviku těch, kdo si přejí tomuto světu uškodit.
Otázka, kterou v říjnu 2003 položil tehdejší americký ministr obrany Donald Rumsfeld, je stejně naléhavá i dnes: „Daří se nám každý den dopadnout, zabít či odstrašit a odradit více teroristů, než kolik jich madrasy a radikální duchovní rekrutují, vycvičí a nasadí proti nám?“ Za jinak konstantních podmínek pravděpodobně ano.
I menší teroristické úspěchy jsou však nákladné z hlediska zmařených životů, peněz a uzavírání jinak otevřených společností.
Co se s tím dá dělat?
Žádný jediný všelék bohužel neexistuje.
Založení palestinského státu nebude stačit těm teroristům, kteří si přejí zánik státu židovského, stejně jako dosažení kompromisu v otázce Kašmíru neuspokojí ty teroristy působící v Pákistánu, kteří ve vztahu k Indii sledují širší agendu.
Snížení nezaměstnanosti je samozřejmě žádoucí, ale mnozí teroristé nepocházejí z chudobných poměrů.
Pomoc při demokratizaci společností na Blízkém východě i jinde by mohla zmenšit pocit odcizení, jenž vede k radikalismu i horším věcem, ale to se snadno řekne a hůře dělá.
Samozřejmě chceme i nadále nacházet způsoby, jak sebe učinit zranitelnými méně a teroristy více.
Ze všeho nejdůležitější však možná je ukončit zejména v arabských a islámských komunitách jakoukoliv akceptaci terorismu.
Onen nigerijský otec, který varoval americké velvyslanectví v Lagosu, že se obává, co by mohl udělat jeho syn – než se zmíněný mladík pokusil o Vánocích 2009 odpálit na palubě letadla do Detroitu bombu –, je dobrým příkladem.
Teprve až se více rodičů, učitelů a lídrů společnosti bude chovat podobně, nábor teroristů ustane a policejní složky se začnou těšit plné spolupráci obyvatelstva.
Terorismus musí přijít o legitimitu mezi těmi, kdo ho v minulosti podporovali či tolerovali – teprve pak začne ztrácet sílu.
Svět se snaží v&#160;rámci Kjótského protokolu snižovat uhlíkové emise jen s&#160;malým úspěchem.
Enormní úsilí vynaložené na uvedení protokolu do života nicméně naznačuje, kolik práce ještě bude třeba vykonat, aby vznikla nová úmluva, která se má odsouhlasit v&#160;Kodani v&#160;prosinci 2009.
Aktivisté budou naléhat na zavedení přísnějších a dalekosáhlejších politik, přetrvá ale silný vzdor zemí obávajících se o jejich ekonomickou životaschopnost.
Nová jednání budou mít oproti předchozím úsilím jednu výhodu, neboť vlády nyní chápou nezbytnost portfolia snah zaměřených na adaptaci, zmírňování následků a výzkum.
Nový výzkum, který jsem se svými kolegy prováděl pro Centrum Kodaňského konsenzu z&#160;Dánska, prověřuje účelnost různých reakcí na tuto globální výzvu, avšak z&#160;několika důvodů silně podporuje portfoliový přístup.
Zaprvé, dnes už víme, že adaptace bude nezbytná, protože do roku 2100 se teploty zvýší o dalších 0,6°C, i kdyby emise skleníkových plynů hned zítra zcela ustaly.
Víme také, že dopady změny klimatu nebudou na planetě rovnoměrně rozložené.
V&#160;některých oblastech by mírně vyšší teploty mohly přinést vyšší sklizeň úrody, nebudou-li související změny modelu srážek nepříznivé anebo pokud zůstane schůdné zavlažování.
I při oteplení o 0,6°C však Afrika a jižní Asie zažijí téměř okamžité snížení životaschopnosti mnoha plodin a nakonec vyšší náchylnost k&#160;infekčním nemocem.
Je zřejmé, že nejhůře tyto dopady postihnou nejméně movité obyvatele: „miliardu na dně“, která už teď nese nejtěžší břemeno chorob, bídy, střetů a podvýživy.
Klíčovou výzvou tedy je zajistit, aby se v&#160;nejpotřebnějších místech rozšířila a uplatňovala adaptační schopnost.
Dlouhodobý rozvoj může jednotlivým zemím přinést schopnost zmírňovat důsledky změny klimatu na životní prostředí a zdraví občanů, ale prozatím budou nejchudší lidé planety potřebovat pomoc bohatých.
Naše analýza například zkoumala přednosti konkrétněji cílených politik pro krátkodobý výhled: nákupu sítí nad lůžka, které ochrání před komáry, a perorální rehydratační léčby malárie u dětí v&#160;nejchudších státech postižených změnou klimatu.
Záměrem bylo směle a aktivně se vypořádat s&#160;některými okrajovými zdravotními dopady globálního oteplování.
Přínosy by se projevily téměř ihned, ale časem by vyprchávaly, jak se ekonomiky budou vyvíjet.
Avšak i když rozvoj zlepší podmínky, snižování uhlíkových emisí začne být dlouhodobě čím dál důležitější, neboť dopady změny klimatu budou nabývat na závažnosti.
Poněvadž účinky změny klimatu jsou pozorovány téměř ve všech oblastech po celém světě, přemýšlet o zmírňování důsledků má smysl všude.
Zjistili jsme ale, žesamotné zmírňování nesplní požadavky běžné prověrky nákladů a přínosů.
Od výchozí výše 18 miliard dolarů jsme stanovené roční náklady klimatické politiky nechali narůstat v&#160;poměru ke globálnímu růstu až do roku 2100.
Diskontovaná cena výsledného toku fixních ročních nákladů dosáhla 800 miliard dolarů, avšak diskontovaná hodnota odvrácených škod činila jen 685 miliard dolarů.
Studie pro Kodaňský konsenzus také ověřovala portfoliovou možnost typu, který ohlašuje Mezivládní panel o změně klimatu Organizace spojených národů.
Vložili jsme 50 miliard dolarů do výzkumu zelenějších technologií, takže ekonomická cena adaptace a zmírňování důsledků mohla spolykat jen 750 miliard dolarů.
Propast mezi neuhlíkovými a uhlík vypouštějícími technologiemi se zúžila a daně nastavené tak, aby omezovaly emise, se zefektivnily.
Ve výsledku se program výzkumu a vývoje v&#160;podstatě zaplatil a celkové diskontované přínosy investice ve výši 800 miliard dolarů se vyšplhaly na víc než 2,1 bilionu dolarů.
Zabezpečení toho, aby součástí portfolia reakce světa na změnu klimatu byl výzkum a vývoj, by snahy o zmírňování důsledků zefektivnilo a výrazně zvýšilo jejich schopnost omezit v&#160;nadcházejícím století uhlíkové emise.
Tyto příznivé čisté přínosy jsou ovšem odrazem velice konzervativních předpokladů ohledně časového vývoje snižování emisí a toho, kdy se zapojí rozvojový svět.
Optimalizace investic v&#160;portfoliu v&#160;průběhu času by například diskontované přínosy zvýšila více než trojnásobně.
Očekávané přínosy by se dále zvýšily, kdybychom započetli možnost, že potenciálně vyšší klimatická citlivost škody zjitří, třebaže takový postup by vyžadoval, abychom zahrnuli obdobně věrohodnou nižší klimatickou citlivost, jejíž vliv by byl opačný.
Boj proti změně klimatu může být rozumnou investicí, avšak ani zmírňování, ani adaptace samy o sobě nebudou na „vyřešení“ problému stačit.
Abychom dosáhli skutečné změny, zejména v&#160;krátkodobém výhledu, musí svět adaptaci a zmírňování důsledků skloubit se sílícím výzkumem a vývojem v&#160;oblasti uhlíkově šetrných a sekvestračních technologií, což zase vyžaduje nastavení a využívání tržních pobídek.
STOCKHOLM – Mačkání „resetovacího“ tlačítka v diplomatických vztazích se dnes stalo velmi populárním.
Americký prezident Barack Obama nedávno odcestoval do Moskvy, aby tam „resetoval“ napjaté americko-ruské vztahy.
Evropská unie sice žádné „resetování“ kvůli napjatým vztahům s východními sousedy nepotřebuje, avšak provádí jejich hlubokou strategickou rekonstrukci.
Když EU v květnu zahájila svůj nový projekt „Východní partnerství“, kladla si za cíl podpořit další integraci se šesti bezprostředními východními sousedy unie – Arménií, Ázerbájdžánem, Běloruskem, Gruzií, Moldavskem a Ukrajinou.
Globální finanční krize učinila z aktualizované a posílené politiky pro východní sousedy EU naléhavou potřebu.
Neméně důležitý byl fakt, že všechny zmíněné země vyjádřily ambici přimknout se těsněji k EU.
Východní partnerství – které vzniklo z původní polsko-švédské iniciativy – nabízí těmto šesti zemím podstatné zesílení a prohloubení vztahů s EU v klíčových oblastech.
V obchodních a ekonomických vztazích si otevřeně klade za cíl vytvořit mezi EU a partnerskými zeměmi hluboké a rozsáhlé oblasti volného obchodu.
Hlásí se k plné liberalizaci víz jakožto dlouhodobému cíli (přičemž do té doby by se měly uzavřít dohody o zjednodušení vízové politiky), slibuje užší spolupráci v otázce energetické bezpečnosti, diverzifikace a účinnosti a přichází s velmi vstřícnými programy a projekty, které mají sousedním zemím pomoci s integrací a reformním úsilím ve všech těchto oblastech.
Červencové převzetí předsednictví EU Švédskem by mělo tomuto úsilí napomoci.
Přichází však ve chvíli, kdy východní sousedé unie čelí složitým problémům a kdy finanční a hospodářská krize tvrdě postihuje partnerské země.
Ukrajina trpí prudkým poklesem globální poptávky a obchodu, který těžce podkopává její ocelářský průmysl.
Hospodářský úspěch Gruzie je do značné míry závislý na přímých zahraničních investicích, ke kterým dnes prakticky nikdo nemá chuť.
V partnerských zemích, jako je Moldavsko, jež jsou méně integrované do globálního trhu, se krize projevila pomaleji, ale její reálný dopad může být stejně nepříznivý a také zotavení bude pravděpodobně probíhat pomaleji.
Východní partnerství nenabízí rychlý lék na krizi.
Může však poskytnout politický rámec a podporu při budování institucí, což zlepší nedostatky, kvůli nimž jsou tyto země vůči krizi tak zranitelné: nedokonalé tržní ekonomiky, slabé státní instituce a přetrvávající korupce.
Východní partnerství a jeho nabídka hlubší integrace s EU v oblastech, jako jsou obchod a energetika, přináší značnou transformační sílu.
Dalším typem krize, kterou většina partnerských zemí prochází, je krize politická.
Ve většině zmíněných států zatím demokratický vývoj nedospěl do fáze, v níž je změna vlády běžnou součástí politického života a může se uskutečnit bez ohrožení stability země.
Východní partnerství je založeno na hlubokých hodnotách demokracie, lidských práv a vlády zákona.
Politické spojenectví s EU a proces integrace v rámci tohoto partnerství budou podporovat reformy v těchto klíčových oblastech.
Švédské předsednictví EU se zaměří na zahájení konkrétní práce – tedy na praktickou stránku partnerství.
Vytvoření „Rozsáhlých programů budování institucí“, které mají podpořit reformu klíčových institucí v každé partnerské zemi, by se mělo uskutečnit před koncem roku.
Světlo světa také konečně spatří některé vlajkové iniciativy navržené Evropskou komisí a pravděpodobně dojde i k rozvoji nových projektů a iniciativ.
Švédsko bude klást zvláštní důraz na programy energetické účinnosti, které nebudou sloužit pouze ke zvyšování energetické bezpečnosti a snižování nákladů, ale stanou se také významným příspěvkem k boji proti klimatickým změnám.
Švédské předsednictví spolu s Evropskou komisí má v úmyslu zorganizovat letos na podzim první setkání Fóra občanské společnosti Východního partnerství.
Doufáme, že dojde k zahájení spolupráce na parlamentní úrovni a také k výměnám mezi místními a regionálními úřady třiatřiceti zemí EU a jejich partnerů.
Schůzka ministrů zahraničí EU a jejich kolegů ze šesti partnerských zemí zhodnotí na konci roku dosavadní pokrok a vytyčí směr další cesty vpřed.
Podstatou Východního partnerství je integrace do EU, příklon šestice partnerských zemí k hodnotám EU, legislativa, způsoby práce a nutnost, aby EU byla k dispozici a nabízela při tomto sbližování podporu a pomoc.
V Rusku existuje a někdy bývá přiživován dojem, že partnerství je namířeno proti němu.
To samozřejmě není pravda.
Právě naopak: přivítáme, pokud se Rusko podobně jako Turecko zúčastní příslušných aktivit v rámci multilaterálních dimenzí Východního partnerství.
Východní partnerství není odpovědí na všechny problémy a obtíže, kterým šestice partnerů čelí.
Představuje však jasný závazek EU poskytnout politickou a ekonomickou podporu jejich transformaci a reformě – tedy procesu, který by měl celému regionu přinést prosperitu a stabilitu.
PAŘÍŽ – „Rusko angažujme, pokud můžeme, ale zadržujme, pokud musíme.“ Tyto dvě alternativy vymezovaly západní strategii vůči Rusku už v polovině 90. let minulého století.
Od té doby se sice Rusko dramaticky změnilo, ale naše otázky ohledně Ruska nikoliv.
Co dělat, když váš velký soused rozevře mezeru zející mezi jeho kulturou, která je evropská, a politickým systémem, který je čím dál větší měrou „asijský“, přinejmenším ve starém hanlivém smyslu „orientálního despotismu“?
Je snad nejlepší reakcí na návrat ruských imperiálních ambic moderní obdoba Svaté aliance stability vytvořená k zadržování nového světového rebela?
Nebo je nezbytná soudobá Jaltská konference, zaměřená na překreslení politických hranic Evropy?
Mohla by odpovědí být trocha obojího?
Jestliže se Rusko stává tím, čím byla revoluční Francie za Napoleona, nebo se navrací k sovětské podobě – zbaveno totalitní ideologie, ale s chutí dobývat a opětovně si podrobovat území –, není zapotřebí „ligy demokracií“, již prosazují někteří konzervativci v Americe.
Zapotřebí je spíš „ligy stability“, která bude zahrnovat prominentní aktéry, jako je Čína, Indie a další státy, které mají větší zájem na hospodářském růstu než na „otřesení“ mezinárodního systému.
Taková strategie vyžaduje v prvé řadě pevné partnerství s Čínou, a to ne proto, že se vyvíjí ve směru demokracie, ale proto, že jde o mocnost současného stata quo.
Takový postup by mohl vést k zahájení rozhovorů s Íránem a samozřejmě k dalšímu uzavírání spojenectví v rámci NATO.
Poselství pro Kreml by bylo naprosto zřetelné. „Neklamte sami sebe.
Nacionalismus a imperialismus vás nikam nedovedou; nemůžete se geograficky rozrůstat, aniž by na to vážně nedoplácel váš hospodářský růst a vaše osobní bohatnutí.
Evropa je sice snad slabá a rozdělená, Amerika sice snad není, co bývala, ale s vaší ubývající populací a smutným stavem hospodářství mimo oblast ropy a plynu prostě nejste vybaveni na to, abyste byli v lize globálních velmocí.
Čína na to má; vy ne.“
Argument založený na zadržování ale selhává, protože Kreml by stále mohl po světě dělat neplechu tím, že by nezodpovědným způsobem konal společně se Sýrií či Venezuelou.
Ještě důležitější je, že sjednocení světa výhradně proti Rusku by znamenalo, že bereme ruské velmocenské aspirace příliš vážně.
Mnozí Asijci jsou například přesvědčeni, že Rusko je sice problém pro Evropu, ale pro svět už ne.
Na konci studené války zůstávalo Japonsko posedlé Ruskem coby dědicem Sovětského svazu.
Dnes jsou Japonci natolik znepokojeni Čínou, že na obavy z Ruska nemají mnoho času.
Druhá alternativa k renesanci „zadržování“ by spočívala v přijetí ruské argumentace, či přesněji ruských „emocí“.
Znamenalo by to vlastně, že bychom řekli: „Zbytečně jsme vás v posledních deseti letech pokořovali.
Od rozšiřování NATO po uznání nezávislosti Kosova jsme úmyslně ignorovali vaše citlivá místa a vaše zájmy.
Posaďme se jako Churchill, Roosevelt a Stalin na Jaltě a přetvořme mapu Evropy jedenadvacátého století.
Co chcete zpět?
Co nám zůstane?“
Tento přístup by mohl uznat právo Ruska dohlížet na budoucí vývoj Kavkazu.
Ostatně navzdory neoblomným prohlášením pod vedením Francie Nicolase Sarkozyho, která právě předsedá EU, se Evropa de facto s rozdělením Gruzie smířila.
V Jižní Osetii a Abcházii mají zůstat ruská vojska.
Západ se kvůli Gruzii, jejíž věrohodnost silně narušilo nezodpovědné chování jejího prezidenta, nechystá vyhlásit Rusku válku.
Co se týče Ukrajiny, ta se jednou může stát součástí Evropské unie, ale její budoucnost zůstává mimo NATO.
Nicméně právě mezi naprostým zadržováním, které je velice nepravděpodobné a není nutně ani žádoucí, ani realistické, a vstřícností na hranici appeasementu, která by byla nebezpečná pro evropskou budoucnost, je třeba nalézt třetí cestu, založenou na pevných principech.
Tyto principy jsou jasné.
Zaprvé, o ukrajinské územní celistvosti nelze smlouvat.
To bylo řečeno už mnohokrát, ale opakování nijak nesnižuje význam této zásady.
Rusko bez Ukrajiny je zvládnutelný národní stát; Rusko s Ukrajinou je nezvládnutelná říše.
Zadruhé, i když Západ odsoudí gruzínskou nezodpovědnost a ve své politice zohlední citlivost Ruska vůči smíšeným historickým emocím souvisejícím s jeho někdejšími imperiálními územími, nestoudná brutalita Kremlu je nepřijatelná.
Vždyť jsme v Evropě víc než šest desítek let po druhé světové válce a bezmála dvacet let po rozpadu Sovětského svazu.
Používání síly k vyřizování si účtů a vnucování vůle jednoho státu jinému nelze netečně akceptovat.
Krátkodobě je možná čas na straně Ruska.
Dlouhodobě – ekonomicky, demograficky, politicky, strategicky – je čas na „naší“ straně, budeme-li se držet svých hodnot a principů.
Výprask, který vlády mnoha zemí utrpěly v posledních volbách do Evropského parlamentu, je před summitem EU plánovaným na tento týden postavil do obtížné manévrovací pozice.
Pouze nenapravitelný optimista může doufat, že tento summit přinese některé z nich slávu.
Summit má dva cíle: dokončit text nové evropské ústavy a jmenovat nového předsedu Evropské komise.
Tato vyjednávání budou mnohem obtížnější vzhledem k dramatickému propadu řady klíčových vlád u volebních uren v kombinaci se silným vzestupem protestních a euroskeptických stran v několika členských zemích.
Problémem evropských lídrů je skutečnost, že jejich odmítnutí ze strany voličů nemusí nutně nést stejné sdělení jako vzestup euroskeptických stran.
Rekordní úbytek hlasů pro vládnoucí sociální demokraty Gerharda Schrödera v Německu jen pramálo souvisí s jeho evropskou politikou, ale naopak značně souvisí se selháním jeho domácí hospodářské politiky - s přetrvávajícím nízkým růstem a vysokou nezaměstnaností - v očích voličů.
A navzdory úspěchu nacionalistických stran ve Francii se totéž dá říci i o nezdaru středopravé strany prezidenta Jacquese Chiraka.
V Británii, kde je ekonomika silná a nezaměstnanost nízká, je naproti tomu hlavním faktorem propadu hlasů pro vládní Labouristickou stranu hněv na Tonyho Blaira za jeho odhodlání jít po boku George Bushe do války v Iráku.
Vzestup euroskeptických stran v řadě zemí včetně Británie, Francie, Belgie, Polska a České republiky má nicméně znepokojivé důsledky pro jednání summitu, jehož cílem je posunout evropskou integraci o malý, ale zřetelný krůček kupředu.
Zejména v Británii může dramatický vzestup Strany nezávislosti Spojeného království (UKIP) pouze posílit dlouhodobý latentní euroskepticismus stávající vlády.
Navrhovaná ústava bude obsahovat Chartu základních práv, jejímž cílem je zvýšení politické a morální legitimity EU.
Posílí však charta skutečně práva občanů EU?
Anebo, jak zatvrzele argumentuje britská vláda, bude pouze deklaratorním dokumentem popisujícím práva, která jsou již zakotvena v národní legislativě členských států?
Návrh ústavy by zvýšil schopnost unie formulovat politiku, posílil majoritní hlasování v Radě ministrů a prohloubil roli Evropského parlamentu.
I přes někdejší prohlášení Tonyho Blaira, že zavede Británii „do srdce Evropy", se však britský premiér i nadále vehementně staví proti možnosti další integrace a bude vzdorovat jakémukoliv novému zásahu do britské suverenity, který by překročil jeho „červenou linii" v podobě daní, zahraniční politiky a financování rozpočtu EU.
Blairův euroskepticismus je pochopitelný do té míry, do jaké souzní s náladou britské veřejnosti.
Průzkumy veřejného mínění neustále ukazují, že britští voliči nejeví vůči EU žádné velké nadšení, a tento obrázek potvrdil i nejnovější výzkum Eurobarometer provedený pro potřeby Evropské komise po celé unii - byť ještě před nedávným rozšířením z 15 na 25 členských zemí.
Jedna otázka, která v tomto průzkumu nikdy nechybí, zní, zda mají voliči sklon důvěřovat, či nedůvěřovat různým institucím, jako jsou národní parlamenty, národní vlády a Evropská unie.
Obecná důvěra v Evropskou unii není celkově nikterak vysoká: EU důvěřuje pouze 41% voličů, zatímco 42% jí nedůvěřuje.
V Británii se však tato čísla dramaticky liší: unii důvěřuje pouhých 19% respondentů, zatímco 55% jí nevěří.
Naopak Evropský parlament má lepší pověst než EU jako celek: průměrná míra důvěry v Evropský parlament činí po celé unii 54%, přičemž v Británii je to 30%.
Členství v EU považuje za dobrou věc 48% respondentů napříč unií; v Británii tento údaj klesá na 29%.
Prakticky ve všech otázkách týkajících se unie projevují britští voliči menší nadšení než voliči v kterékoliv jiné zemi.
Člověka napadá, že tato averze Britů vůči EU se bude odrážet v podpoře národních institucí a hrdosti na ně.
Není tomu tak.
Důvěra Britů v Evropský parlament sice činí pouze 30%, avšak důvěra ve westminsterský parlament je ještě mnohem nižší - pouhopouhých 19%, což je nejnižší číslo v celé EU.
Důvěra v národní vládu je o něco málo vyšší, ale přesto nepřesahuje 25%, zatímco národním politickým stranám důvěřuje pouhých 10% voličů.
Také obě tato čísla jsou nejnižší v EU.
Voliči v jiných státech projevují vůči institucím EU větší důvěru, přičemž jejich mínění o domácích institucích je rovněž nevalné.
Ve Francii věří Evropskému parlamentu 57% respondentů, ale parlamentu francouzskému pouhých 29%; v Německu činí tyto údaje 51% a 23%.
Záhadou tohoto výzkumu je ovšem skutečnost, že evropští voliči sice zaujímají k EU a jejím institucím ve stávající podobě chladný postoj, ale přitom by 65% z nich podpořilo společnou evropskou zahraniční politiku a 72% by podporovalo i společnou politiku obrannou a bezpečnostní; dokonce i v Británii existuje pro společnou obrannou politiku dvaapadesátiprocentní podpora.
Možná jde o reakci na Američany vedenou válku v Iráku; Tony Blair ji však právě z tohoto důvodu nepřipustí a společná obranná politika bez Británie nemá příliš velký smysl.
Vedoucí evropští představitelé se budou tento týden na summitu potýkat s faktem, že se ocitli na vrcholu nestabilního procesu evropské integrace.
Má-li EU nadále fungovat, musí se s rozšířením o 10 nových členů více integrovat.
Zároveň však není vůbec jasné, zda ty vlády, které by za normálních okolností hlubší integraci podporovaly, dokážou podobnou myšlenku „prodat" svým rozčarovaným voličům.
Tony Blair slíbil vypsat o nové evropské ústavě referendum, které dost dobře nemůže vyhrát.
Klíčovou otázkou bude, zda evropští „vůdci" nehrají záměrně na prohru v naději, že problém vymizí sám.
WASHINGTON – Bolestně dojednaný zákon o americkém rozpočtu, který prezident Barack Obama 2. srpna podepsal, kombinuje zvýšení dluhového stropu americké vlády se snižováním federálních výdajů, čímž odvrací hrozbu prvního případu platební neschopnosti Spojených států v jejich 224-leté historii.
Dohoda však má tři velké vady na kráse.
Dvě z nich se navzájem vyvažují, ale třetí ohrožuje to, co Amerika v nadcházejících letech potřebuje nejvíce: hospodářský růst.
První vadou je skutečnost, že výdajové škrty jsou špatně načasovány: přicházejí ve chvíli, kdy je americká ekonomika slabá, a tím zvyšují riziko odstartování další recese.
Druhý nedostatek zmíněného zákona nicméně tkví v tom, že jím předepsané omezení výdajů je spíše skromné.
Zákon sice dělá příliš málo pro vyřešení amerického problému s chronickými a stále rostoucími rozpočtovými schodky, avšak škody, které krátkodobě napáchá na ekonomice, budou pravděpodobně omezené.
Třetí a nejzávažnější vadou je ovšem skutečnost, že výdajové škrty přicházejí na nesprávných místech.
Jelikož demokraté v Kongresu mají téměř nábožné odhodlání zachovat nedotčené hlavní americké sociální programy pro starší občany Social Security a Medicare, zmíněný zákon se ani jednoho z nich nedotýká.
Náklady na tyto programy však prudce porostou, jakmile začne silná poválečná generace Američanů narozených v letech 1946 až 1964, která čítá 78 milionů osob, odcházet do důchodu a pobírat penzijní dávky, jež budou v nadcházejících letech představovat největší zvýšení vládních výdajů a potenciálních schodků.
A jelikož republikáni v Kongresu mají stejně silnou alergii na zvyšování jakýchkoliv daní za jakýchkoliv okolností, zákon se ve snaze o snížení deficitu ani trochu neopírá o zvýšení daní – a to ani nejbohatším Američanům.
Všechny výdajové škrty směřují do „nemandatorní“ části federálního rozpočtu, což vylučuje programy Social Security a Medicare, dále program Medicaid pro chudé a platby úroků ze státního dluhu.
Z celkového objemu federálních výdajů tak zbývá pouze asi třetina, ve které lze škrtat, přičemž velká část z této třetiny připadá na rozpočet na obranu, který se republikáni v budoucnu pokusí ochránit.
Zákon z 2. srpna tedy vytváří strukturu, v níž se snižování deficitu soustřeďuje na „nemandatorní neobrannou“ část federálního rozpočtu, která představuje pouze asi 10% jeho celkového objemu.
To je příliš malý balík peněz na to, aby se v jeho rámci dalo dosáhnout takového snížení deficitu, jaký budou USA v nadcházejících letech potřebovat.
Ještě horší je, že nemandatorní neobranné výdaje zahrnují programy, které jsou nepostradatelné pro hospodářský růst – a hospodářský růst je nepostradatelný pro budoucí prosperitu a globální postavení Ameriky.
Především je růst nejlepší způsob, jak snížit rozpočtové schodky země.
Čím vyšší je tempo růstu, tím vyšší příjmy vláda inkasuje, aniž musí zvyšovat daňové sazby; a vyšší příjmy umožňují nižší schodky.
Ekonomický růst je navíc nezbytný k dodržení slibu – pro jednotlivé Američany nesmírně důležitého –, že každá generace bude mít příležitost prosperovat více než generace předchozí, pro což se vžil lidový termín „americký sen“.
Pro Neameričany je neméně důležitá skutečnost, že pouze silný hospodářský růst může zajistit pokračování expanzivní role USA ve světě, která podporuje globální ekonomiku a přispívá ke stabilitě v Evropě, východní Asii a na Blízkém východě.
Jak s Thomasem L. Friedmanem vysvětlujeme v chystané knize Toto jsme bývali my: Jak Amerika zaostala ve světě, který vymyslela, a jak se můžeme vrátit do popředí, klíčovým faktorem amerického hospodářského úspěchu bylo a je pokračující partnerství mezi veřejným a soukromým sektorem, které se datuje až k založení země a jejž schéma rozpočtových škrtů uzákoněných legislativou z 2. srpna ohrožuje.
Toto partnerství má pět částí: širší příležitosti ke vzdělání s cílem vytvořit pracovní sílu se špičkovou kvalifikací; investice do infrastruktury podporující obchod – silnic, elektráren a přístavů –; vyčlenění prostředků na výzkum a vývoj s cílem rozšířit hranice znalostí způsoby, z nichž mohou vzejít nové produkty; imigrační politika, která bude přitahovat a udrží v zemi talentované občany jiných států; a natolik silná pravidla podnikání, aby dokázala zabránit podobným katastrofám, jako bylo téměř úplné zhroucení finanční soustavy v roce 2008, ale zároveň ne tak přísná, aby dusila riskování a inovace, jež generují růst.
První tři ingredience amerického receptu na růst stojí peníze a tyto peníze jsou obsaženy v „nemandatorní neobranné“ části federálního rozpočtu, kterou si nyní zákon o dluhovém stropu bere na mušku.
Seškrtání těchto programů dlouhodobě sníží americký hospodářský růst, s negativními důsledky doma i v zahraničí.
Snižovat schodek osekáváním prostředků určených na vzdělání, infrastrukturu, výzkum a vývoj je podobné jako snažit se o snížení váhy tím, že si člověk usekne tři prsty.
Většina váhy mu zůstane, ale podstatně se mu zhorší životní vyhlídky.
Snížení deficitu za účelem zvýšení dluhového stropu bylo správné, ale zákon z 2. srpna na to jde ze špatného konce.
Pokud pokles deficitu, který je nevyhnutelný, nebude z větší části pramenit ze snížení nárokových dávek a zvýšení příjmů a z menší části z programů nezbytných pro hospodářský růst, budou výsledkem chudší a slabší Spojené státy – a nejistější, ne-li přímo nestabilní svět.
Předseda Evropské komise Romano Prodi předložil návrh, jak posílit exekutivu Evropské unie.
Británie, Francie a Spanělsko pracují na protinávrhu, který má soustředit výkonnou moc EU do rukou největších členských států Unie.
Co si o tom má myslet řadový Evropan?
Občané Evropy jen málokdy chápou ústřední témata, o nichž debatuje Evropský ústavní konvent, sídlící v Bruselu.
Pro hory jednotlivostí zůstávají ožehavé otázky pro většinu lidí skryty. Sterilní a namnoze zavádějící diskuse v jednotlivých zemích, jež proti sobě stavějí euroskeptiky a eurofily, vyvolávají bouře nevole i pohoršení, ale světlo nevrhají téměř žádné.
Všechno se zdá tak spletité, že noviny a televize o Konventu raději přestaly referovat.
Občané Evropské unie by cíle Konventu mohli pochopit mnohem snáz, kdyby si položili tuto otázku: jak by se měly funkce a kompetence vlád rozdělit mezi EU a vlády jednotlivých států?
K zodpovězení této otázky musíme mít jasnou představu o tom, co je vlastně pravým smyslem vlády.
Vláda má svým občanům zabezpečovat veřejné služby: kolektivní bezpečnost, legislativu a regulaci, uplatňování zákona a sankcí.
Tyto služby lze zajišťovat na různých úrovních vlády: lokální, regionální, národní a nadnárodní, tedy na úrovni EU.
Která je ale ta pravá?
V některých oblastech decentralizace funguje, protože odpovídá potřebám místních či národních společenství.
Lokální rozhodnutí však mívají dopad i na občany jiných společenství a zemí.
Některé služby by tedy měly přesunuty na širší zeměpisné jednotky, protože tam funguje dezinteresovanost (tedy vzájemnost dopadů).
Způsob přidělování vládních kompetencí v rámci Evropy by měl vycházet ze zásady, že instituce budou provádět jen ty činnosti, u nichž rozšířením působnosti dojde k úsporám nebo u nichž je zanedbatelná názorová rozdílnost.
Čím nižší je dezinteresovanost té které činnosti vlády, tím více by měla být lokalizována.
Z nízké dezinteresovanosti vyplývají omezenější výhody centralizace; hluboké rozdíly mezi občany pak znamenají vysoké náklady na harmonizaci.
Euro je například jasnou výhodou centralizace. Napomáhá mezinárodnímu obchodu a brání negativní dezinteresovanosti.
Devalvovat liru ve prospěch italského exportu a na úkor exportu francouzského, následovaného francouzskou reakcí, už nelze.
Přestože ne zrovna bezvadně synchronizované hospodářské cykly členských zemí Evropské unie jsou příčinou neshod ohledně měnové a kurzovní politiky, výhody společné měny převažují nad cenou nesourodosti.
Pokud však jde například o školskou politiku, tam by centralizace systému veřejného školství ve všech členských zemích žádné výhody nepřineslo.
Kulturní rozdíly jsou příliš velké, než aby členské země dobrovolně přijaly jednotný systém.
Bylo by absurdní přesunout vzdělávání a kulturu na nadnárodní úroveň.
Z dalších oblastí, kde by centralizace přinesla jasné výhody, vynikají dvě: společný trh a hospodářská soutěž jako jeden celek a zahraniční politika a obrana jako celek druhý.
K prvnímu z nich patří i protimonopolní předpisy, obchod a společná měna.
Podle mínění mnohých by měla být harmonizována i fiskální politika: počínaje daňovou strukturou, přes sociální zabezpečení až k rozpočtu.
Bude-li však fiskální harmonizace uplatňována mechanicky, půjde proti rozdílným národním zájmům a mohla by narazit na potencionálně rizikový odpor.
Centralizovaná daňová politika nemá opodstatnění ani z ústavního pohledu.
Americká ústava například svým státům vyvážený rozpočet nijak nepředepisuje.
Daňová harmonizace má opodstatnění jen za výjimečných okolností: například pro případ zákazu daňových stimulů užitých k omezení konkurence, obchodu nebo pohybu kapitálu.
Zahraniční a vojenská politika jsou pak vyloženě doménou vlád.
Zde z centralizování plynou jasné výhody.
Bylo by přece absurdní, kdyby New York uskutečňoval jinou zahraniční politiku než třeba Texas.
V Evropě je situace podobná.
Přijetí nových zemí do Evropské unie s sebou přinese ještě více vnitřních rozdílů, což znamená, že opodstatnění bude mít ještě méně centralizovaných politik.
Z těchto úvah plyne pro členy Konventu několik zásad:
1.
Evropská ústava by měla jednoznačně stanovit, která privilegia přísluší Evropě a která členským zemím.
Dojde-li k pochybám, měl by dle principu subsidiarity ve sporné oblasti převážit nárok členských zemí.
2.
Evropské instituce by měly garantovat fungování trhů, včetně hospodářské soutěže a obchodní a měnové politiky.
3.
Daňová oblast by měla zůstat vesměs decentralizovaná, s výjimkou několika málo konkrétních případů.
4.
Zahraniční a obranná politika spadají pod federální pravomoci, jimiž bude Evropa pověřena vhodným způsobem a ve vhodnou chvíli.
5.
Tvorba nových oblastí pod federální kompetencí by měla vždy být výsledkem rozhodovacích procesů, jaké známe z ryze zastupitelských demokracií.
Čili ,,žádná centralizace bez reprezentace".
Dnešní Evropská unie se bohužel od těchto principů značně oddaluje (viz tabulka), jak dokládá zemědělství, které představuje 2 procenta evropského HDP, ale na evropských výdajích se podílí celými 40 procenty.
Rozdělení podle oblastí činností Evropské unie
Zdroj tabulky: "What Does the European Union do?" A.
Alesina, I. Angeloni &amp; L.
Schuknecht, CEPR Discussion Paper no. 3115.
Evropa má má před sebou historickou příležitost.
Otcům Ústavy Spojených států amerických se podařilo napsat dokument, který vydržel celých dvě stě let.
Úkol, jenž mají před sebou členové Evropského konventu, je samozřejmě v mnoha směrech jiný a mnohem komplexnější - stejně jako společnost, které se zodpovídají.
Pokud prokáží moudrost a prozíravost, bezpochyby uspějí.
PEKING – Před červencem roku 2007 se většina ekonomů shodovala, že nejvážnější hrozbou pro světový růst jsou globální nevyváženosti.
Tvrdilo se, že narůstající poměr zahraniční dluhu Spojených států vůči HDP – důsledek chronických deficitů běžného účtu – začne zostra brzdit kapitálové přílivy, čímž oslabí dolar, požene nahoru úrokové sazby a pohrouží americkou ekonomiku do krize.
Tento scénář se však nenaplnil.
Krize namísto toho vzešla z amerického debaklu podřadných hypoték, který globální ekonomiku rychle stáhl do nejhlubší recese od 30. let 20. století.
Většina ekonomů nedokázala předvídat ekonomickou dynamiku, která skutečně vyústila v krizi, protože nevěnovali dostatečnou pozornost překotnému růstu celkového amerického dluhu.
Zaměřovali se výhradně na zahraniční dluh USA a přehlíželi dluhy domácností (hypotéky a spotřební zadlužení), veřejný dluh, firemní dluhy a finanční dluh.
Více pozornosti měli věnovat obzvláště udržitelnosti amerického hypotečního a spotřebitelského zadlužení.
Poměr hypotečního a spotřebního dluhu k HDP činil v roce 2007 víc než 90 %, oproti 24 % u čistého zahraničního dluhu.
Samozřejmě, různé složky dluhu se značně liší svým charakterem i zdroji financování – a tedy svou udržitelností.
Jenže všechny složky celkového dluhu země a způsoby jeho financování jsou vzájemně provázané.
Z toho plynou dvě věci.
Zaprvé, finance z různých zdrojů jsou do jisté míry vzájemně zaměnitelné: nedostatek finančních prostředků u jedné složky úhrnného dluhu lze doplnit z přebytku prostředků původně určených k financování jiných složek.
Zadruhé, potíže v kterékoli složce celkového dluhu budou mít dopady na všechny ostatní složky.
Když propukla krize podřadných hypoték, domácnosti začaly splácet své hypoteční a spotřebitelské dluhy buď ze svých úspor, nebo prostřednictvím ztráty zástavy.
Snížení celkového amerického dluhu a zužování finanční mezery mezi celkovým zadlužením a domácími finančními prostředky vedlo v letech 2008-2009 k významnému zlepšení deficitu běžného účtu USA, což vyvrátilo tvrzení předsedy Rady Federálního rezervního systému USA Bena Bernankeho, že schodek byl způsoben globálním „přebytkem úspor“.
Situace Ameriky s ohledem na běžný účet se skutečně upevnila, navzdory zhodnocování dolaru v reakci na poptávku po jistotě.
Bohužel v důsledku zkracování dluhové páky v soukromém sektoru a zvýšení úspor domácností americká ekonomika, tažená dluhem a spotřebou, sklouzla do recese.
Aby americká vláda kompenzovala negativní dopady snižování zadluženosti v soukromém sektoru na růst, zachovává expanzivní fiskální a měnové politiky.
Za současné situace, kdy zadlužení domácností po horečnaté vládní intervenci zůstává nejisté, fiskální pozice dramaticky upadá a bilance běžného účtu se opět zhoršuje.
Největší hrozbou pro finanční stabilitu už není udržitelnost soukromého dluhu, ale udržitelnost veřejného dluhu a jádro debaty o běžném účtu USA se přesunulo z udržitelnosti zahraničního dluhu k dopadu snižování externího deficitu na růst a zaměstnanost.
Dilema, před nímž američtí tvůrci politik stojí, tkví v tom, jak stimulovat růst a zároveň snižovat hladinu celkového dluhu.
Nejdůležitějším způsobem jak splnit oba cíle, je posílit export zvýšením americké konkurenční schopnosti.
Odkud se ale vyšší konkurenceschopnost vezme?
Krátkodobě zlepšit konkurenční schopnost USA by mohla devalvace dolaru, ale to není řešení.
Jelikož rychlý fiskální úpadek investory přivádí k obavám z kapitálových ztrát u cenných papírů americké vlády, devalvace by cizince přiměla k ještě větší zdráhavosti vůči financování amerického rozpočtového deficitu.
Nebudou-li k dispozici finance ze zahraničí, zisky z amerického vládního dluhu porostou a ekonomika USA se opět propadne do recese.
V dlouhodobém výhledu musí vzorec amerického růstu projít strukturálním posunem od spoléhání na dluh a spotřebu k opoře v tvůrčích a novátorských schopnostech, jež Američané vyzdvihují.
Jedině pak Amerika zlepší svou konkurenční schopnost natolik, že své vládě umožní snižovat jak soukromý, takže veřejný dluh na udržitelné úrovně a zároveň zachovávat slušné tempo růstu.
Ani vyšší konkurenční schopnosti, ani snížení celkového zadlužení ovšem nelze dosáhnout přes noc.
Krátkodobě deficit běžného účtu USA přetrvá, ať už s bilaterálními přebytky hospodaří kterákoli země.
Vytrvalé reinvestice čínského přebytku obchodní bilance do amerických vládních cenných papírů jsou tedy pro růst a finanční stabilitu USA nesmírně důležité.
Vzhledem k tomu, že Amerika má z čínských nákupů vládních cenných papírů USA obrovský užitek, není snadné pochopit, proč si americká vláda a kongres na bilaterální deficit běžného účtu tolik stěžují.
Těžko pochopitelné je i to, proč se Čína tak zdráhá snížit svůj bilaterální přebytek, vzhledem k mizivým výnosům z držených vládních cenných papírů USA a setrvalému riziku rozsáhlých kapitálových ztrát v budoucnu.
Dobrou zprávou je, že po nedávné návštěvě prezidenta Chu Ťin-tchaa ve Washingtonu Amerika i Čína uskutečňují pozitivní kroky k vyřešení svých sporů nad bilaterální bilancí běžného účtu.
To je dobrým znamením pro racionálnější a konstruktivnější čínsko-americký dialog o globálních nevyváženostech, který by určitě prospěl celé globální ekonomice.
HONGKONG – Nedávná cesta do Berlína ve mně vyvolala vzpomínky na dřívější návštěvu v&nbsp;létě 1967, kdy jsem jako chudý student žasl nad Zdí, která měla ještě další dvě desítky let rozdělovat a pustošit celou společnost.
Dnešní Berlín, živý a omlazený, obrozený pilnou prací německého lidu a jeho obětí ve prospěch sjednocení země, byl příhodným prostředím pro konferenci Institutu pro nové ekonomické myšlení (INET), kvůli níž jsem tam přicestoval.
Na konferenci na téma „Ztracené paradigma“ se sešlo přes 300 ekonomů, politologů, systémových analytiků a ekologů, aby revidovali ekonomickou a politickou teorii s&nbsp;ohledem na výzvy a nejistoty, jež přináší narůstající nerovnost, zvyšující se nezaměstnanost, globální finanční zmatek a změna klimatu.
Téměř všichni se shodli, že staré paradigma neoklasické ekonomie je rozvrácené, leč nebyla shoda v&nbsp;tom, co by jej mohlo nahradit.
Laureát Nobelovy ceny Amartya Sen přičetl evropskou krizi čtyřem selháním – politickému, ekonomickému, sociálnímu a intelektuálnímu.
Globální finanční krize, která začala v&nbsp;roce 2007 jako krize podřadných hypoték v&nbsp;USA a rozšířila se do evropské krize suverénního dluhu (a bank), přinesla otázky, na něž nedokážeme odpovědět, vinou nadměrné specializace a fragmentace znalostí.
Nikdo však nepopírá, že se svět příliš zkomplikoval na jednoduchou všezahrnující teorii, která by vysvětlovala spletité ekonomické, technologické, demografické a environmentální posuny.
Konkrétně jde o to, že vzestup rozvíjejících se trhů zpochybnil tradiční západní deduktivní a induktivní logiku.
Deduktivní vyvozování nám umožňuje předpovídat účinky, jestliže známe principy (pravidlo) a příčinu.
Induktivním uvažováním dokážeme dovodit principy, jestliže známe příčinu a následky.
Východní myšlení je naproti tomu abduktivní, takže se pohybuje od pragmatismu k&nbsp;odhadování dalších kroků.
Abduktivní inference je pragmatická, sleduje pouze výsledky, pravidlo odhaduje a zjišťuje příčinu.
Teorii společenských věd píšou, podobně jako historii, vítězové a utváří ji kontext a výzvy doby.
Volnotržní uvažování se vyvíjelo od anglosaských teoretiků (mnozí byli ze Skotska), kteří migrovali a kolonizovali nová území, přičemž jedincům, jimž přálo štěstí, dávali možnost předpokládat, že spotřeba nemá hranice.
Evropské kontinentální myšlení, reagující na urbanizaci a nezbytnost společenského řádu, zdůrazňovalo institucionální analýzu politické ekonomie.
Nástup neoklasické ekonomie v&nbsp;devatenáctém století tak velmi silně ovlivnila newtonovská a karteziánská fyzika, přičemž došlo k&nbsp;posunu od kvalitativní analýzy ke kvantifikaci lidského chování vycházející z&nbsp;předpokladu racionálního chování a odhlížení od nejistoty.
Toto myšlení založené na „předurčené rovnováze“ – promítající se do názoru, že trhy se vždy samy korigují – vedlo k&nbsp;paralýze politik za Velké hospodářské krize, kdy nabrala na síle argumentace Johna Maynarda Keynese ve prospěch vládních intervencí zacílených na řešení nezaměstnanosti a mezer výstupu.
Do 70.&nbsp;let neoklasická škola všeobecné rovnováhy už keynesiánskou ekonomii dobyla pomocí modelů reálného sektoru, jež předpokládaly, že „finance jsou závoj“, takže nevěnovaly pozornost destabilizačním účinkům finančních trhů.
Ekonomové jako Hyman Minsky, kteří se to snažili korigovat, byli vesměs přehlíženi, zatímco Milton Friedman a další v&nbsp;čele profese prosazovali volné trhy a minimální zásahy vlád.
Jenže technika, demografický vývoj a globalizace přinesly dramatické nové výzvy, jež neoklasický přístup nedokázal předvídat.
Zatímco vyspělé země světa pomocí pákového efektu derivátového finančnictví žily nadspotřebou, čtyři miliardy z&nbsp;celkových sedmi miliard lidí na světě se začaly posouvat do středněpříjmového postavení, což vyvolalo obrovské nároky na globální zdroje a upozornilo na problém ekologické udržitelnosti.
Zvládnutí těchto rozsáhlých a systémových změn, jakož i integrace obrů typu Číny a Indie do moderního světa vyžaduje nové myšlení.
Změna uvažování je nutná nejen na Západě, ale i na Východě.
Číně to v&nbsp;roce 1987 vysvětlil historik Ray Huang:
„Jak svět vstupuje do moderní éry, většina zemí pod vnitřním i vnějším tlakem se musí transformovat tím, že styl řízení vycházející z agrární zkušenosti nahradí novou soustavou pravidel založených na obchodování… To je snazší říct než udělat.
Obrodný proces by mohl zasáhnout horní i dolní vrstvu a je nevyhnutelně nutné upravit institucionální vazby mezi nimi.
Na místě je často naprostá destrukce; a může trvat desítky let, než se dílo dokončí.“
Pomocí tohoto makrohistorického rámce vidíme japonskou deflaci, evropský dluh, ba i Arabské jaro jako fáze systémových změn ve spletitých strukturách, které spolu interagují v&nbsp;nové, multipolární globální soustavě.
Jsme svědky souběžné globální konvergence (zužování mezer v&nbsp;příjmech, bohatství a znalostech mezi zeměmi) a lokální divergence (rozšiřování mezer v&nbsp;příjmech, bohatství a znalostech uvnitř zemí).
Adaptivní systémy se během svého vývoje perou s&nbsp;řádem a tvořivostí.
Jasnozřivě to vyjádřil filozof Bertrand Russell: „Bezpečí a spravedlnost vyžadují centralizované vládní řízení, které musí dospět k&nbsp;vytvoření světové vlády, má-li být efektivní.
Pokrok naopak vyžaduje co největší rozsah osobní iniciativy, která je se společenským řádem slučitelná.“
Probíhá nová vlna toho, co ekonom Joseph Schumpeter proslule označil za „kreativní destrukci“: přestože se centrální banky zaplavováním trhů likviditou usilovně snaží zachovat stabilitu, úvěrů pro podniky a domácnosti ubývá.
Žijeme v&nbsp;době souběžného strachu z&nbsp;inflace i deflace, bezprecedentní prosperity vprostřed narůstající nerovnosti a technologických pokroků za současného vyčerpávání zdrojů.
Stávající politické systémy přitom slibují slušná pracovní místa, zdravou správu věcí veřejných, udržitelné životní prostředí a sociální harmonii bez obětí – ráj sobeckých černých pasažérů, který lze zachovat jedině tím, že obětujeme přirozené životní prostředí a blahobyt budoucích generací.
Tištěním peněz nelze bolest korekce oddalovat donekonečna.
Udržitelnosti lze dosáhnout jedině tím, že movití projeví ochotu přinést oběť méně movitým.
Washingtonský konsenzus volnotržních reforem pro rozvojové země skončil před více než dvěma desetiletími.
Konference INET v&nbsp;Berlíně poukázala na potřebu nového konsenzu, který bude oporou oběti v&nbsp;zájmu jednoty.
Evropa by toho mohla využít.
Pro mnoho lidí, mě v to počítaje, je rozšíření Severoatlantické aliance - mimo jiné také o bývalé sovětské republiky Estonsko, Lotyšsko a Litvu - splněním nemožného snu.
Když se myšlenka členství pobaltských republik asi před deseti lety poprvé objevila, bral ji vážně málokdo.
Vážnou překážkou bylo až donedávna Rusko, které své takzvané "blízké zahraničí" považovalo za zónu svého zvláštního zájmu a vlivu.
Rozšíření NATO dává jasně najevo, že žádná země v nové Evropě nemůže být vnímána jako "zóna" jiné země.
Pro tři malé pobaltské republiky je rozšíření zárukou, že noční můra v podobě okupace velkými sousedy (Hitlerovou třetí říší a Stalinovým Sovětským svazem), kterou musely celé půlstoletí snášet, se nebude opakovat.
Revanšistickým tendencím vůči Pobaltí byla v Rusku učiněna přítrž: Evropa se tak stala bezpečnějším místem a Rusku bylo pomoženo v jeho změnit se z impéria v národní stát.
Rozšířením vznikne i lepší Evropa, protože rozšířením se zvětší území, skládající se ze zemí, které jsou zavázány politickým hodnotám Severoatlantické aliance, jako jsou například práva jednotlivce a práva menšin.
Hodnotu této politické stránky rozšíření NATO už snad Rusko naštěstí chápe.
A dělá dobře. Rozšíření NATO není "expanzí", jež by pro Rusko či jiné země usilující o demokratické politické reformy byla hrozbou.
Právě naopak. Rozšíření smétá obavy - ať už skutečné či smyšlené - početných rusky mluvících menšin, které dnes žijí mimo Rusko v bývalých sovětských republikách.
Občanská práva ruských menšin v pobaltských republikách i jinde jsou teď zakotveny v právním řádu, zhusta i díky požadavkům Aliance.
V těchto iniciativách na ochranu občanských práv ze strany NATO se odráží stále věcnější přístup, s jakým dnes Rusko, Evropa a Amerika přistupují k řešení vzájemných neshod.
K rozšíření NATO ostatně dochází jen pár dní poté, co se Rusko s Evropskou unií dohodly na vyřešení sporné otázky o přístupu do ruské enklávy Kaliningrad.
Tento malý kus Ruska, který se rozprostírá na břehu Baltského moře a v němž bydlí milion obyvatel, je vklíněn mezi Polsko a Litvu, dva budoucí členy Evropské unie.
To mohlo vést ke komplikacím, neboť Rusové by pro cestu mezi Kaliningradem a zbytkem Ruska museli složitě žádat o víza.
Ruský prezident Putin a Evropská unie se dohodli na opatření, které tyto překážky značně ulehčuje, aniž by statut Litvy a Polska v rámci režimu Evropské unie byl jakkoli narušen.
Kompromisem bylo dosaženo situace, v níž se žádná ze stran necítí poražená, což je pro budoucí vztahy mezi Unií a Ruskem velmi důležité.
Až bude Evropská rada za měsíc v Kodani rozhodovat o rozšíření Evropské unie o země střední a východní Evropy, bude závěr jasný: díky rozhodnutím Severoatlantické aliance a Evropské unie na podzim roku 2002 se Evropa stala mnohem lepším a bezpečnějším místem.
Avšak neradujme se příliš.
Ta skutečně tvrdá práce je totiž teprve před námi. Budeme muset nejen řešit vnitřní praktické a politické problémy, které rozšíření s sebou přinese, ale i počítat se zeměmi v čekárně na členství, konkrétně s Ruskem.
Má-li Evropa i nadále zvyšovat životní úroveň svých občanů a umět řešit jejich obavy o bezpečnost, jsou vztahy s Ruskem nesmírně důležité.
Společné hrozbě mezinárodního terorismu je nutno čelit společnými silami.
Musíme jeden druhého přesvědčit, že boj proti tomuto společnému nepříteli je třeba vést s ohledem na rovnováhu potřeb bezpečnosti a potřeb lidských práv a práv menšin.
Lakmusovým papírkem těchto vztahů může být Kaliningrad.
První překážka byla překonána dohodou o přístupu do této ruské enklávy.
Další překážkou bude podpora Kaliningradu v jeho boji proti nemocím a kriminalitě a v posilování jeho hospodářských a společenských struktur.
Od Evropské unie si tento cíl žádá štědrost, od Moskvy pak pružnost.
V širším kontextu by tento vývoj mohl vést k posílení takzvané Severní dimenze Evropské unie, jejímž cílem je oblast volného obchodu všech zemí ležících při Baltském moři.
Je to uskutečnitelný projekt. Stačí mít politickou vůli a prosadit ji.
Rozšíření Evropské unie a Severoatlantické aliance - ještě před pár lety šlo o výjevy z divokého snu.
Odhodlanost a politická vůle dokázaly tento sen proměnit ve skutečnost.
Teď si Evropa může vytyčit nové ambiciózní cíle.
Když jsem v roce 1977 působil v administrativě prezidenta Jimmyho Cartera na ministerstvu zahraničí, byl jsem vyslán do Indie, abych její vedoucí činitele odradil od vývoje jaderné bomby.
Moji hostitelé opáčili, že potřebují udržet tempo s Čínou.
Prohlásil jsem, že jejich krok bude nevyhnutelně následovat Pákistán a svět se stane méně bezpečným.
Indie slíbila, že nebude své zbrojní technologie vyvážet.
Pokud je nám známo, její představitelé zatím drží slovo.
Odhalení o síti pašeráků jaderných zbraní, kterou organizoval otec pákistánské jaderné bomby A. K.
Chán, však potvrzují nebezpečí, které jsem v té době předvídal. Někteří lidé označují existenci Chánovy sítě za snahu o rozšíření „islámské bomby", ale vzhledem k tomu, že na seznamu příjemců figurovala spolu s Libyí a Íránem i Severní Korea, by bylo trefnější označit ji spíše za bombu korupční.
Jak dokládají události v Pákistánu, šíření jaderných technologií nezvyšuje stabilitu plynoucí z vzájemného zastrašování.
Spíše zvětšuje pravděpodobnost korupčního úniku, díky němuž mohou získat teroristické skupiny přístup k jaderným zbraním.
Všichni jsou pak více ohroženi.
Jakákoliv patologická skupina extremistů by dokázala zničit Dillí, Tokio, Paříž nebo kterékoliv jiné město podle svého uvážení.
Pozornost světa se nyní soustřeďuje na Írán jakožto jednoho z příjemců pákistánských technologií a zemi, která zřejmě nejdychtivěji prahne po vytvoření vlastního jaderného arzenálu.
Podle Mezinárodní agentury pro atomovou energii (IAEA) začal Írán loni v srpnu obohacovat uran na pilotní centrifuze a buduje rozsáhlejší podzemní komplexy na obohacování uranu.
Írán prohlašuje, že jeho programy jsou určeny na mírovou výrobu jaderné energie, ale inspektoři již zde nalezli stopy vysoce obohaceného uranu.
Šéf IAEA Muhammad Baradej loni v říjnu oznámil, že Írán přistoupil na rozšířené inspekční procedury.
Po návštěvách ministrů zahraničí Francie, Británie a Německa navíc Írán ohlásil dočasné přerušení svého programu na obohacování uranu.
Nyní naznačuje, že by mohl obohacování obnovit, a nedávné tiskové zprávy o dovozech z Pákistánu naznačují, že Teherán neprozradil IAEA všechno.
Írán tvrdí, že jako signatář Smlouvy o nešíření jaderných zbraní má právo obohacovat uran pro mírové účely.
To je pravda, poněvadž tato smlouva již od počátku obsahuje zadní vrátka.
I když totiž určitý členský stát přistoupí na dalekosáhlé inspekce IAEA, může pod rouškou mírového energetického programu legálně hromadit obohacený uran (nebo znovuzpracované plutonium) a poté zničehonic prohlásit, že se změnily okolnosti, a odstoupit od smlouvy - obdařen schopností vyrobit v krátké době jaderné zbraně.
Pokud by to Írán učinil, nejenže by to prohloubilo rizika v nestabilním regionu, ale pravděpodobně by to nastartovalo proces rozpadu režimu nešíření po celém světě.
Írán si může položit otázku, jakým právem mohou jiní požadovat, aby se zřekl jaderných zbraní.
Odpověď se skrývá jednak ve skutečnosti, že to při podpisu smlouvy o nešíření přislíbil, a jednak v důsledcích, které by to znamenalo pro ostatní.
Z těchto důvodů prohlásil prezident Bush, že íránská jaderná zbraň je nepřijatelná.
Možnosti jednostranných akcí Spojených států jsou však omezené.
Nejenže je americká armáda zaměstnána iráckým snažením, ale způsob, jakým USA vstoupily do Iráku - který měl, jak se ukázalo, méně jaderných kapacit než Írán -, podkopal americkou důvěryhodnost, takže se nyní Spojeným státům těžko získávají spojenci, kteří by pomohli udržet jaderné ambice Íránu na uzdě.
Naštěstí je tu jedno multilaterální řešení a existující precedens.
V polovině sedmdesátých let plánovalo mnoho signatářů smlouvy o nešíření dovoz a vývoj komplexů pro obohacování a znovuzpracování.
Země tak rozmanité jako Sovětský svaz, Francie, Německo a Japonsko si poté uvědomily, že je tím ohrožen režim nešíření, a vytvořily „Skupinu jaderných dodavatelů", která omezila vývoz takových komplexů.
Tím se sice zadní vrátka ve smlouvě ucpala, ale neodstranila.
Dnes by se takové země měly spojit a nabídnout Íránu (a dalším) obchod.
Státy, které si přejí vyvíjet jadernou energii, ale nikoliv jaderné bomby, by měly získat mezinárodní záruky na dodávky paliva a nakládání s vyhořelým palivem.
Například Rusko, které pomáhá Íránu při výstavbě jaderného reaktoru v Bušéhru, by mělo této zemi nabídnout záruku dodávek nízko obohaceného uranu a znovuzpracování vyhořelého paliva z reaktoru tím, že je bude posílat zpět do Ruska, pokud se Írán vzdá jeho obohacování a znovuzpracování.
Takové dohodě by poté mohla „opatřit zuby" Rada bezpečnosti OSN.
Ta by deklarovala, že další šíření jaderných zbraní je ohrožením míru a že jakákoliv země, která bude tímto směrem postupovat, se vystavuje riziku sankcí.
Taková rezoluce by obsahovala nejen bič, ale i cukr v podobě záruky, že Írán bude mít přístup k bezpečným fázím jaderného palivového cyklu.
Výsledná podoba by se dala ještě více změkčit nabídkami na uvolnění existujících sankcí a poskytnutí bezpečnostních záruk, pokud Írán zůstane nejadernou zemí.
Ministři zahraničí evropských států již vyjádřili z íránského jaderného programu obavy.
Rusko naznačuje, že je ochotno takové „palivové služby" poskytnout.
Je načase, aby se Rada bezpečnosti pokusila internacionalizovat nejnebezpečnější fáze jaderného palivového cyklu.
Stále není pozdě poučit se z nešťastné epizody A. K.
Chána.
NEW YORK – Iniciativa G8 na podporu zemědělství drobných rolníků ve výši 20 miliard dolarů, zahájená na nedávném summitu skupiny v italské L’Aquile, má potenciál stát se historickým průlomem v boji proti hladovění a krajní chudobě.
Při seriózním hospodaření s těmito novými prostředky v Africe prudce vzroste potravinová produkce.
Nová iniciativa by se v kombinaci s dalšími snahami v oblastech zdravotnictví, školství a infrastruktury mohla stát prozatím největším krokem k dosažení Rozvojových cílů tisíciletí, mezinárodně smluvené snahy do roku 2015 snížit o polovinu krajní chudobu, nemocnost a hladovění.
V letech 2002-2006 jsem pro tehdejšího generálního tajemníka OSN Kofiho Annana vedl Projekt tisíciletí Organizace spojených národů, jehož cílem bylo dosažení Rozvojových cílů tisíciletí.
Jedním z úhelných kamenů projektu byli „drobní zemědělci“, tedy rolnické rodiny v Africe, Latinské Americe a Asii, pracující na farmách do velikosti kolem jednoho hektaru.
Patří k nejchudším domácnostem na světě a paradoxně též k nejhladovějším, třebaže jsou sami producenty potravin.
Hladovějí, protože není v jejich možnostech pořídit si vysoce výnosná osiva, hnojiva, zavlažovací zařízení a další nástroje potřebné ke zvýšení produktivity.
Jejich výstup je tudíž chabý a nedostačuje jim ani na prosté živobytí.
Jejich chudoba je příčinou nízké zemědělské produktivity a nízká zemědělská produktivita zase zesiluje jejich chudobu.
Je to bludný kruh, odborně nazývaný past chudoby.
Pracovní skupina Projektu tisíciletí OSN pro problematiku hladovění, vedená dvěma předními světovými vědci, M. S.
Swaminathanem a Pedrem Sanchezem, přezkoumala, jak tento bludný kruh rozetnout. Pracovní skupina dospěla k závěru, že kdyby se drobným rolníkům dostalo pomoci ve formě zemědělských vstupů, Afrika by mohla výrazně zvýšit svou potravinovou produkci.
Projekt tisíciletí doporučil na tento účel výrazně navýšit globální financování. Na základě této práce a souvisejících vědeckých poznatků Annan v roce 2004 spustil výzvu k africké zelené revoluci, založené na rozšířeném partnerství mezi Afrikou a dárcovskými zeměmi.
Mnozí z nás, především současný generální tajemník OSN Pan Ki-mun, pilně usilují o to, aby se tato možnost otevřela, přičemž Pan opakovaně zdůraznil obzvláštní naléhavost, která plyne z celosvětové potravinové, finanční a energetické krize posledních dvou let.
Prohlášení G8 je odrazem těchto letitých snah a samozřejmě také podpory plynoucí z vůdčí úlohy amerického prezidenta Baracka Obamy, španělského premiéra Josého Luise Zapatera, australského premiéra Kevina Rudda, prezidenta Světové banky Roberta Zoellicka, evropského komisaře Louise Michela, evropského poslance Thijse Bermana a dalších.
Zásadní je teď zajistit, aby se této snaze dařilo.
Ponaučení z dějin jsou jasná.
Poskytnout drobným zemědělcům osivo a hnojivo za silně dotované ceny (či v některých případech zdarma) přináší trvalé výsledky.
Nejenže v krátkodobém výhledu vzroste potravní výtěžek sklizní, ale rolnické domácnosti svých vyšších výdělků a lepšího zdravotního stavu využijí k hromadění rozličných aktiv: peněžních zůstatků, půdních živin, hospodářských zvířat a zdraví a vzdělání svých dětí.
Takto posílená aktiva zase umožní fungování místních úvěrových trhů, například finančnictví na mikroúrovni.
Zemědělci budou schopni si vstupy zakoupit, a to buď z vlastních peněz, anebo z prostředků vypůjčených na základě své zlepšené úvěrové schopnosti.
Dnes už sice bylo dosaženo konsenzu na nutnosti pomoci rolníkům, ale překážky přetrvávají.
Snad největším rizikem je, že teď o sebe zakopávají „byrokratické aparáty pomoci“ ve snaze dostat se k oněm 20 miliardám dolarů, takže velkou část spolykají schůzky, odborné konzultace, režijní výdaje, reporty a další schůzky. „Partnerství“ dárců se samo o sobě může stát nákladným cílem a jen zdrží skutečnou aktivitu.
Pokud dárcovské vlády skutečně stojí o výsledky, měly by peníze odejmout oněm přinejmenším třiceti samostatným aparátům pomoci a koncentrovat je do jednoho nebo dvou míst, přičemž těmi nejlogičtějšími místy by byla Světová banka se sídlem Washingtonu a Mezinárodní fond pro zemědělský rozvoj (IFAD) se sídlem v Římě.
Účtem s několika miliardami dolarů by pak disponovala jedna z těchto agentur, případně obě.
Vlády z regionů sužovaných hladem, zejména z Afriky, by pak předkládaly národní akční plány předestírající podrobnosti toho, jak hodlají prostředky od dárců využít na nákup vysoce výnosných osiv, hnojiv, zavlažování, zemědělských nástrojů, skladovacích sil a místního poradenství pro chudé rolníky.
Národní plány by přezkoumal nezávislý expertní tým, aby ověřil jejich vědeckou a manažerskou soudržnost.
Za předpokladu, že by plán obstál, peníze na jeho podporu by byly urychleně vyplaceny.
Poté by se každý národní plán monitoroval, kontroloval a hodnotil.
Tento přístup je přímočarý, efektivní, zodpovědný a vědecky důkladný.
V poslední době právě tento přístup použily dvě úspěšné iniciativy: Globální aliance v oblasti vakcín a imunizace, která s úspěchem zajišťuje imunizaci malých dětí, a Globální fond pro boj proti AIDS, TBC a malárii, který podporuje národní akční plány k potírání těchto vražedných nemocí.
Obě v uplynulém desetiletí zachránily miliony životů a vydláždily cestu pro nové, účinnější a vědecky vhodnější metody rozvojové pomoci.
Není divu, že řada orgánů OSN a agentur rozvojové pomoci v bohatých zemích proti tomuto přístupu brojí.
Velice často jde spíš o obranu vlastního dvorečku než o zápas za co nejefektivnější urychlení pomoci pro chudé.
Budou-li se Obama, Rudd, Zapatero a další lídři s myšlením upřeným do budoucna závazky ze summitu G8 nadále zabývat a budou-li trvat na tom, aby pomoc skutečně fungovala, mohou tudíž dokázat velké věci.
Je nutné obejít byrokratické aparáty, aby se pomoc dostala tam, kde je jí třeba: na půdu obdělávanou nejchudšími rolnickými rodinami na světě.
NEW YORK – Šestnáctého července odpoledne vše nasvědčovalo tomu, že se do jednoho hezkého domu v zámožné čtvrti města Cambridge v americkém státě Massachusetts vloupávají dva muži.
Na základě telefonátu občana se na místo činu promptně dostavil policista.
Spatřil v domě černocha a vyzval ho, ať vyjde ven.
Muž to odmítl.
Policista ho tedy vyzval, ať se legitimuje.
Muž, který stále odmítal vyjít z domu, prohlásil, že je profesorem Harvardovy univerzity, ukázal policistovi legitimaci a varoval ho, aby si s ním nezahrával.
Prohlásil něco v tom smyslu, že černoši v Americe jsou terčem zvůle, a požádal policistu, který byl bílý, aby se mu představil a legitimoval.
Policista, k němuž se mezitím přidalo několik kolegů, profesora zatkl za nepřístojné chování.
Dnes už víme, že onen profesor vnikl za pomoci svého šoféra do vlastního domu, protože se mu zabouchly dveře.
Na celém případu nebyla neobvyklá policistova nesmlouvavost.
Většina lidí v USA ví, že když se policistům odporuje, začnou být velmi rychle nepříjemní.
Skutečnost, že onen muž byl černoch, mohla i nemusela policistu přimět, aby vytáhl pouta dříve, než by to učinil za normálních okolností.
Ani na tom by nebylo nic neobvyklého.
Zvláštnost případu spočívala v tom, že Henry Louis Gates alias „Skip“ je jedním z nejvěhlasnějších profesorů v zemi, který proslul svými knihami, články a bezpočtem televizních vystoupení.
Patří k elitě akademického i mediálního světa, která boří konvence a posouvá vývoj vpřed, a je přítelem prezidenta Baracka Obamy.
Proto varoval policistu, seržanta Jamese Crowleyho, veterána cambridžského policejního sboru, aby si s ním nezahrával.
Třídní a rasové kategorie se v USA překrývají.
V tomto případě je od sebe nelze oddělit.
Gates, hluboce svědomitý člověk a nesporný specialista na strašlivé dějiny rasových vztahů ve své zemi, instinktivně předpokládal, že se stal obětí předsudků.
Jak dále vyplývá z jeho slov, vadilo mu také, že mu policista neprojevuje úctu, jaká renomovanému harvardskému profesorovi a mediální celebritě náleží.
V rozhovoru se svou dcerou, který byl zveřejněn na internetu, uvedl: „[Crowley] měl vylézt a říct: ‚Omlouvám se, pane, a přeji hodně štěstí.
Ten [televizní] seriál s vámi se mi moc líbil – tak zase někdy!‘“
Seržant Crowley však o žádném profesoru Gatesovi nikdy neslyšel.
Jakožto místní občan, jehož bratři do jednoho pracují u policie, sportovní fanoušek a amatérský trenér basketbalu se pohybuje v jiných společenských kruzích než Gates.
Veškerá obvinění byla řádně stažena a případ mohl být uložen k ledu, kdyby na obranu svého „přítele“ Gatese nevystoupil prezident Obama, unavený a frustrovaný po několikatýdenním boji za svůj návrh zákona o zdravotní péči, a neoznačil policii za „stupidní“.
On i Gates pak začali mluvit o „ponaučení“ z incidentu.
Gates možná dokonce plánuje televizní dokument o rasově ovlivněném posuzování občanů.
Pokud jsme to nevěděli už dříve, můžeme si z tohoto incidentu skutečně odnést jedno ponaučení: totiž jak těsně pod povrchem života v Americe bublá téma rasové citlivosti, a to navzdory zvolení černocha prezidentem.
Otázky černošského hněvu, bělošské viny a černošského i bělošského strachu jsou tak spletité a sporné, že většina Američanů raději nemluví o rasových záležitostech vůbec.
Toto pole je příliš zaminované.
Jedním z Obamových velkých úspěchů je skutečnost, že prostřednictvím své geniální a důvtipné rétoriky učinil z těchto otázek závažné téma.
A k probrání je toho opravdu spousta: až groteskně neúměrný počet černochů v amerických věznicích, nedostatek vzdělávacích příležitostí v chudých, většinou černošských oblastech, otřesný systém zdravotní péče i velmi reálná brutalita policistů vůči černochům, kteří se nemohou pochlubit legitimací z Harvardu.
Zřejmě je pravda, že řadu bělošských policistů, třebaže jsou stejně jako seržant Crowley cvičeni k tomu, aby se vyhýbali posuzování lidí podle rasového klíče, je třeba přesvědčit, že občan černé pleti může bydlet v jednom z hezčích domů v Cambridži nebo kterémkoliv jiném americkém městě.
Je však Gatesova aféra správným způsobem, jak tuto diskusi zahájit?
Leckdo by mohl prohlásit, žeano.
Kdo jiný než profesor Gates by ji mohl rozproudit?
Právě proto, že je mediální hvězdou, může obrátit pozornost celé země na závažné téma.
Kdyby se totéž stalo neznámému muži v Harlemu, případně jiné chudinské či převážně černošské čtvrti, nikdo by se o tom nikdy nedozvěděl.
Protože to však potkalo profesora v Cambridži, všichni rázem zbystřili pozornost.
Existuje však nebezpečí, že celá epizoda bude mít nepříznivý dopad na nezbytnou celostátní diskusi o rasové otázce.
Jelikož Gates učinil z relativně bezvýznamného incidentu tak velké téma, mohl by mu někdo vyčíst, že trivializuje daleko horší případy zneužívání pravomocí.
Dokonce ani nevíme jistě, zda se v Gatesově případě vůbec o zneužití pravomocí jednalo.
Crowley se o barvě Gatesovy kůže ani jednou nezmínil.
O násilí nemohlo být řeči.
V podstatě šlo jen o pocuchané nervy a přecitlivělost na náznaky neúcty, a to na straně profesora i policisty.
Pohoršovat se nad údělem profesora, se kterým není radno si zahrávat, lze těžko pokládat za nejlepší způsob, jak diskutovat o nelehkém osudu bezpočtu chudých bezejmenných lidí, které většina z nás až příliš snadno ignoruje.
BERLÍN – Nezbývá než doufat, že pětadvacet let po jaderné katastrofě v Černobylu dala dosud probíhající katastrofa v jaderném reaktoru Fukušima v Japonsku jednou provždy jasně najevo, že údajná požehnání jaderné éry jsou pouhými iluzemi: že jaderná energie není čistá, bezpečná ani levná.
Ve skutečnosti platí pravý opak.
Jaderná energie je zatížena třemi velkými nevyřešenými riziky: bezpečností elektráren, jaderným odpadem a také nejzlověstnější hrozbou v podobě rizika vojenského šíření.
Alternativy jaderné energie – a fosilních paliv – jsou navíc známé a technicky mnohem vyspělejší a udržitelnější.
Podstupovat jaderné riziko není nezbytné; je to uvážená politická volba.
Fosilní paliva a jaderná energie patří k technologickým utopiím devatenáctého a dvacátého století, které byly založeny na víře v nevinnost technologicky proveditelných věcí a na skutečnosti, že v té době těžila z technologického pokroku jen menšina obyvatel světa, převážně na Západě.
Naproti tomu jednadvacáté století bude formováno vědomím, že globální ekosystém a jeho zdroje, nepostradatelné pro přežití lidského druhu, jsou konečné a že z toho vyplývá trvalá zodpovědnost chránit, co máme.
Plnění tohoto závazku představuje jak enormní technologickou výzvu, tak i příležitost předefinovat význam modernosti.
Energetická budoucnost devíti miliard lidí, což je předpokládaný počet obyvatel na zeměkouli v polovině tohoto století, nespočívá ve fosilních palivech ani v jaderné energii, nýbrž v obnovitelných zdrojích energie a v dramatických zlepšeních energetické účinnosti.
To už víme.
Proč tedy zejména nejrozvinutější země světa podstupují riziko megakatastrofy, když se snaží vyrábět energii radioaktivním štěpením?
Základní odpověď se neukrývá v jakémkoliv civilním využití jaderné energie, nýbrž hlavně a především v jejích vojenských aplikacích.
Energie získaná štěpením atomů uranu a plutonia se původně využívala v nejmodernější zbrani, totiž v atomové bombě.
Členství v klubu jaderných mocností zajišťuje suverénním státům ochranu a prestiž.
Dokonce i dnes dělí Bomba svět do dvou skupin: na několik málo států, které ji mají, a na mnoho států, které ji nemají.
Staré světové uspořádání z éry studené války bylo založeno na závodech v jaderném zbrojení, které probíhaly mezi dvěma supervelmocemi, Spojenými státy a Sovětským svazem.
Aby se ostatní země nesnažily stát se jadernými mocnostmi, což by znásobilo a rozšířilo riziko jaderné konfrontace, byla v 60. letech koncipována Smlouva o nešíření jaderných zbraní (NPT).
Tato smlouva dodnes upravuje vztahy mezi jadernými mocnostmi a zbytkem světa a ukládá nejaderným státům, aby se těchto zbraní zřekly, a jaderným státům, aby se zavázaly k jadernému odzbrojení.
Země, které NPT nikdy nepodepsaly, samozřejmě její pravidla opakovaně porušují nebo obcházejí.
Dodnes proto přetrvává riziko, že se počet jaderných států zvětší, zvláště když malé a střední mocnosti doufají, že zvýší svou prestiž a zlepší své postavení v regionálních konfliktech.
Nejaktuálnějším příkladem tohoto myšlení je Írán.
Hrozí, že vzhledem k nuklearizaci těchto ne vždy stabilních států budou regionální konflikty jednadvacátého století mnohem nebezpečnější a že se také podstatně zvýší riziko, že jaderné zbraně nakonec skončí v rukou teroristů.
Zřetelné oddělení civilního a vojenského využití jaderné energie navzdory NPT nefunguje vždy nebo nefunguje zcela, poněvadž pravidla NPT umožňují všem signatářským zemím vyvíjet a používat – pod mezinárodním dohledem – všechny části jaderného palivového cyklu k civilním účelům.
Pak už stačí jen pár drobných technických krůčků a rozhodnutí politických špiček je udělat a z dané země se stane jaderná mocnost.
Právě kvůli této politické moci, nikoliv kvůli požadavkům energetické politiky, je tak obtížné se jaderné energie vzdát.
Cesta ke statusu jaderné mocnosti vždy začíná takzvanými „civilními“ jadernými programy.
Údajné „civilní“ jaderné ambice Íránu tak například vedly k velkému počtu podobných „civilních“ programů v sousedních státech.
Hanba tomu, kdo nečisté má myšlenky!
A takzvané „utajené země na prahu“ budou pochopitelně bedlivě sledovat a analyzovat reakce jaderných mocností na katastrofu ve Fukušimě.
Jak tedy svět – a především hlavní jaderné mocnosti – na katastrofu ve Fukušimě zareaguje?
Obrátí se skutečně trend a popožene svět směrem k jadernému odzbrojení a budoucnosti bez jaderných zbraní?
Anebo budeme svědky pokusů zlehčit rozsah katastrofy a co nejdříve se vrátit k „normálnímu“ provozu?
Fukušima postavila svět před zásadní rozhodnutí s dalekosáhlými důsledky.
Tentokrát to bylo Japonsko, technologicky vyspělá země par excellence (tedy nikoliv pozdní Sovětský svaz), které se ukázalo jako neschopné přijmout dostatečná opatření, aby odvrátilo katastrofu ve čtyřech reaktorových blocích.
Jak tedy bude vypadat budoucí hodnocení rizik, začnou-li podstatně méně organizované a rozvinuté země – s aktivní pomocí jaderných mocností – získávat civilní jaderné kapacity?
Jakékoliv rozhodnutí pokračovat tak jako dosud by vyslalo utajeným zemím na prahu, které se pokoutně snaží získat jaderné zbraně, jednoznačný vzkaz: navzdory vzletné rétorice a rozvláčným dokumentům chybí jaderným mocnostem politická vůle ke změně kurzu.
Pokud by se však rozhodly jaderné energie vzdát, pak by tato jejich epochální změna postoje představovala zásadní příspěvek ke globální jaderné bezpečnosti – a tím i k boji proti šíření jaderných zbraní.
WAGENINGEN, NIZOZEMSKO – Společná zemědělská politika (SZP), spatřila světlo světa v&#160;roce 1957, takže jí je dnes už přes 50 let a Evropská komise předkládá návrh, který označuje za zdravotní prohlídku svého potomka ve středních letech.
Povrchní úpravy ale budoucí potřeby Evropské unie nenaplní.
SZP se musí přerodit.
Práce na její obrodě mají začít právě teď a kompletní projekt má být hotový v&#160;roce 2013.
Je ale zapotřebí mnohem hlubšího přehodnocení.
Původním záměrem SZP bylo zajistit zdroj potravin pro prvotních šest členských států Unie, které potraviny dovážely a usilovaly o jistou míry soběstačnosti.
Bylo třeba zajistit dostupnost kvalitních, zdravých a levných potravin pro všechny občany.
Zlepšení zemědělské produktivity mělo prospět venkovským oblastem a zajistit zemědělcům poměrný podíl na narůstajícím bohatství Unie.
Byly vyvinuty nástroje k&#160;dosažení těchto cílů a dosaženo potravinové bezpečnosti.
Na SZP se brzy začalo pohlížet jako na klenot evropského projektu.
Jak se EU rozvíjela a rozšiřovala, sílila komplikovanost potravinářských systémů, které se dotýkají výroby, zpracování, organizace dodavatelského řetězce a velkoprodejní i maloprodejní distribuce, přičemž ve všech těchto oblastech se vyskytují nové problémy, například ve vztahu ke zdraví a životnímu prostředí.
Využití půdy také prochází důkladnější revizí.
Studie nizozemské Vědecké rady pro vládní politiku z&#160;roku 1991, nazvanáPodklad pro rozhodování, doložila, že potravní nabídku EU by bylo možné zajistit a ušetřit přitom 50% obdělávané půdy, 80% pesticidů a 50% nákladů.
Znečišťování okolí by se snížilo o 70%, díky úbytku dusičnanů v&#160;povrchových vodách, a vznikalo by méně skleníkových plynů.
Tato čísla platila pro EU tvořenou 15 státy, takže s&#160;dnešními 27 členy jsou možnosti ještě větší.
Holandská analýza využití půdy ukázala, že aplikací nejlepších technických a ekologických prostředků na nejkvalitnější dostupné půdě, by bylo možné v&#160;produkci potravin dosáhnout podstatných nárůstů.
Není tedy divu, že počet potřebných zemědělců výrazně klesl.
Viděno z&#160;pohledu potravinové bezpečnosti a bohatství venkovských oblastí, je dnes naléhavě třeba revidovat hlavní nástroje SZP, aby bylo možné zavést nový vzorec této politiky.
Je nutné zarazit zvrácené dotace a znovu promyslet nedávné nové dotace upřednostňující produkty jako biopaliva.
Je zřejmé, že status quo se musí změnit.
Politika venkova se v&#160;EU často redukuje na garance příjmů pro zemědělskou obec.
Takový přístup ale podrývá změnu.
Je nutné povzbudit konkurenční soupeření, neboť rurální podnikání posílí zemědělskou komunitu, kde bude sice méně zemědělců, ale lepší farmy.
Jednodušší SZP by motivovala k čistějšímu, produktivnějšímu a účinnějšímu zemědělství.
Vedlejším přínosem pro postavení EU ve světě by mohlo být to, že by bylo možné znovu zahájit pozastavená jednání Světové obchodní organizace započatá v&#160;Dauhá, jakmile by se zemědělci v&#160;rozvojových zemích ujistili, že jim Evropa nabízí férovou dohodu.
Zavedením revidovaných politik by navíc v&#160;Evropě mohla ožít role SZP coby motoru politické a společenské integrace.
Takovou obrodu ale nelze přenechat globálním tržním silám, poněvadž výsledky by pak nemusely prospívat ani evropskému zemědělství, ani společnosti.
Bude-li trh „zlobit“, zemědělce by to mohlo přivést na mizinu, což by vyústilo v&#160;zanedbanost rozlehlých oblastí Evropy.
Jde o reálné nebezpečí, o němž tvůrci politik musí seriózně přemýšlet, až budou SZP na základě následujících pěti pilířů reformovat.
1.&#160;&#160;&#160;&#160;&#160; EU potřebuje politiku znalostí a inovací, která posílí konkurenční schopnost evropského zemědělství.
Taková politika se v&#160;Nizozemsku osvědčila a významně přispěla k&#160;rozvoji a síle tamního zemědělského podnikání.
Deset z&#160;21 odvětví zemědělského podnikání v&#160;Nizozemsku, mimo jiné se zahradnickými semeny, dekorativními rostlinami, sadbovými brambory a telecím, patří mezi přední přispěvatele k&#160;národnímu hospodářství a obchodní bilanci země.
V&#160;EU jako celku by politika zaměřená na výzkumné programy stimulující vědecké úspěchy a větší soudržnost evropské soustavy znalostí významně posílila konkurenční schopnost zemědělství a přispěla k&#160;potravinové bezpečnosti a udržitelnému rozvoji.
2.&#160;&#160;&#160;&#160;&#160; Evropa dále potřebuje restrukturalizaci politiky využívání půdy.
Četné programy strukturálního zlepšování se financují na evropské úrovni, ale zemědělská výroba a využití půdy k&#160;nim nepatří.
Sestavením nosné konstrukce pro zemědělství by se doplnila Evropská ekologická nosná konstrukce.
Součástí politiky využívání půdy by také mělo být opětovné zalesňování a ozdravování přirozených ekosystémů.
3.&#160;&#160;&#160;&#160;&#160; Politika evropských potravinových systémů by se současně věnovala produkci, zpracování, distribuci, logistice a maloobchodnímu prodeji.
Spotřební vzorce a preference jsou nedílnou součástí takových systémů.
Předběžné studie v&#160;rámci projektu „Pohled vpřed na evropské potravinové systémy“ Evropské vědecké nadace by se při koncipování unijní politiky mohly ukázat jako užitečné.
4.&#160;&#160;&#160;&#160;&#160; Metropolitní zemědělství v&#160;překotně se urbanizujícím světě může zajistit vysoce kvalitní produkci na malých plochách půdy.
Nabízí odpověď na vzrůstající poptávku po zdravých potravinách s&#160;minimálními vedlejšími účinky na životní prostředí.
5.&#160;&#160;&#160;&#160;&#160; Nová SZP by měla zahrnovat politiku k&#160;ochraně evropské krajiny.
Kulturní dědictví by se ale nemělo zachovávat všude a také by nemělo přehlížet náklady.
A nemělo by se jednat o defenzivní politiku onoho typu, který má sklon zaměřovat se na půdu nízké kvality.
Těchto pět pilířů přináší drastická rozhodnutí, ale od evropských daňových poplatníků si pravděpodobně vyžádají méně peněz, nikoli více.
Mohly by zajistit opravdový příspěvek k&#160;čistějšímu, produktivnějšímu a efektivnějšímu zemědělství a využití půdy a přitom vycházet vstříc společenským potřebám.
NEW YORK – Dnešní celosvětová hladová krize je bezprecedentně vážná a vyžaduje bezodkladná opatření.
V pasti chronického hladu vězí téměř miliarda lidí – asi o 100 milionů víc než přede dvěma lety.
Vůdčí úlohy v zápase proti hladovění se ujímá Španělsko, neboť pozvalo světové lídry na konec ledna do Madridu, aby se posunuli od slov k činům.
Pod vedením Španělska a za partnerské spolupráce generálního tajemníka OSN Pan Ki-muna několik dárcovských zemí navrhuje převedení finančních prostředků do společného fondu, aby nejchudší zemědělci světa dokázali vypěstovat dostatek potravin a z pasti hladovění se vymanit.
Přínosy dárcovské pomoci mohou být pozoruhodné.
Venkovští rolníci v Africe, na Haiti a v dalších zbídačených regionech v současnosti sejí plodiny bez využití vysoce výnosných osiv a bez hnojiv.
Výsledkem je sklizeň obilovin (například kukuřice), která je zhruba o třetinu nižší, než by bylo možné dosáhnout s lepšími zemědělskými vstupy.
Afričtí zemědělci produkují zhruba jednu tunu obilovin na hektar, oproti více než čtyřem tunám na hektar v Číně, kde zemědělci intenzivně hnojí.
Afričtí zemědělci vědí, že potřebují hnojiva, jenže si je nemohou dovolit.
S pomocí dárců by tu možnost měli.
Tito farmáři pak nejenže uživí své rodiny, ale také si mohou začít vydělávat určitý tržní příjem a šetřit do budoucna.
Když si za několik let vytvoří úspory, získají úvěrovou schopnost anebo dostatek hotovosti na nákup nezbytně nutných vstupů z vlastních prostředků.
V současnosti převládá všeobecný souhlas, že je třeba navýšit dárcovské financování drobných rolníků (těch, kdo hospodaří s půdou o rozloze do dvou hektarů, či chudých pastevců), což je obzvlášť naléhavé v Africe.
Generální tajemník OSN vedl loni řídicí skupinu, která stanovila, že africké zemědělství potřebuje ročně kolem osmi miliard dolarů dárcovského financování – zhruba čtyřnásobek současného úhrnu – se zřetelným důrazem na kvalitnější osiva, hnojiva, zavlažovací soustavy a osvětová školení.
Vedle přímé pomoci drobným rolníkům by dárci měli zajistit větší podporu výzkumu a vývoje, nezbytných k hledání nových vysoce výnosných odrůd osiv, zejména šlechtěním rostlin, které snesou dočasné zaplavení, nadbytek dusíku, slané půdy, škůdce a jiné komplikace udržitelné produkce potravin.
Pomáhat chudým prostřednictvím dnešních technologií a zároveň investovat do dokonalejších technologií budoucnosti představuje optimální dělbu práce.
Tato investice se úžasně vyplatí, neboť výzkumná střediska jako Mezinárodní institut pro výzkum rýže a Mezinárodní středisko šlechtění kukuřice a pšenice jsou původci vysoce výnosných osiv a novátorských zemědělských postupů, jež společně vyústily v asijskou zelenou revoluci.
Tato střediska sice nejsou běžně známa, ale zasloužila by si to.
Jejich vědecké průlomy pomáhají nasytit svět a budeme potřebovat další.
Několik desítek zemí s nízkými příjmy a nedostatkem potravin, snad až 40 nebo 50, vypracovalo naléhavé plány zvýšení produkce potravin na drobných farmách, ale v současnosti je brzdí chybějící finance od dárců.
Tyto země se s žádostí o financování obrátily na Světovou banku a ta v roce 2008 vyvinula znamenité úsilí v rámci Programu reakce na globální potravinovou krizi (GFCRP).
Banka ale doposud nemá dostatek prostředků, aby naléhavé potřeby těchto zemí uspokojila, a musí pomoc přidělovat jen ve zlomcích převodů, jichž by bylo možno účinně a spolehlivě využít.
Stovky milionů lidí mezitím trčí v pasti hladovění.
Mnoho jednotlivých dárcovských zemí prohlásilo, že se nyní chystají navýšit finanční podporu zemědělské činnosti drobných rolníků, ale že hledají vhodné realizační mechanismy.
Současné struktury pomoci nevyhovují.
Oněch více než 20 stávajících dvoustranných i mnohostranných dárcovských agentur zaměřených na zemědělství je mimořádně roztříštěných a jednotlivě i společně nedostačují rozsahem.
Navzdory zanícenému úsilí mnoha profesionálů je reakce na hladovou krizi stále chabá.
Období setby roku 2008 minula s příliš malým nárůstem pomoci pro zbídačené drobné rolníky.
Africké země se donekonečna a většinou marně poohlížejí po nevelkých finančních částkách, které potřebují k nákupu hnojiv a lepších osiv.
S kolegy, s nimiž působím v poradním výboru španělské iniciativy, doporučujeme, aby dárci vložili své prostředky na jediný mezinárodní účet, který nazýváme Finančně koordinační mechanismus (FCM).
Tento sjednocený fond by umožňoval zemědělcům v chudých zemích získat hnojiva, kvalitnější odrůdy osiv a zařízení pro zavlažování v malém měřítku, jež naléhavě potřebují.
Chudé země by dostávaly včasné a předvídatelné finance na zemědělské vstupy z jediného účtu, nikoli od desítek rozličných a roztříštěných dárců.
Společným vložením finančních prostředků do jednotného dárcovského FCM by vznikla možnost udržovat u programů pomoci nízké administrativní náklady, dokázali bychom zajistit dostupnost toků pomoci a chudé země by kvůli získání pomoci nemusely vyjednávat 25krát.
Doby, kdy se dalo jet ve vyjetých kolejích, jsou pryč.
Dárci přislíbili zdvojnásobení pomoci pro Afriku do roku 2010, leč této metě jsou stále daleko.
Ostatně během posledních 20 let pomoc pro zemědělské programy ve skutečnosti snížili a tento trend obracejí až teď.
Mezitím den co den miliarda lidí hladoví.
Potřebujeme průlom, který bude prokazatelný, veřejný, jasný a přesvědčivý, dokáže si získat city i smýšlení veřejnosti a předvede úspěch.
Na konci ledna se v Madridu možná budou psát dějiny, až se tu nebohatší a nejchudší země světa shromáždí, aby se pokusily najít řešení globální hladové krize.
Závisí na tom životy miliardy nejchudších lidí.
CAMBRIDGE – Nezaměstnanost mladých lidí v&amp; zemích eurozóny, jako je Španělsko a Řecko, dosahuje 50&amp; %. Dává se tak jedna generace za oběť jednotné měně, která pokrývá natolik nesoudržnou skupinu zemí, že je neudržitelná?
Je-li tomu tak, skutečně rozšiřování členství v&amp; euru slouží údajnému cíli Evropy maximalizovat hospodářskou integraci, aniž by nutně dospěla k&amp; plné politické unii?
Dobrá zpráva je, že k&amp; tomu, jestli má Evropa mít jednotnou měnu, má ekonomický výzkum co říct.
Špatná zpráva je, že je čím dál jasnější, že přinejmenším u velkých zemí platí, že měnové oblasti budou velice nestabilní, nebudou-li se držet národních hranic.
Jako minimum měnová unie vyžaduje konfederaci s&amp; výrazně centralizovanějšími pravomocemi v&amp; oblasti zdanění a dalších politik, než jaké evropští lídři u eurozóny předpokládají.
Ale co proslulá hypotéza nositele Nobelovy ceny Roberta Mundella z&amp; roku 1961, že se národní a měnové hranice nemusí výrazně překrývat?
Ve svém provokativním pojednání „Teorie optimálních měnových oblastí“ v&amp; časopise American Economic Review prohlásil, že pokud se pracující mohou v&amp; hranicích měnové oblasti stěhovat za pracovními místy, region si může dovolit vzdát se vyvažovacího mechanismu kurzovní korekce.
Ocenil jiného (budoucího) laureáta Nobelovy ceny Jamese Meadea za to, že ve své dřívější práci rozpoznal význam mobility pracovních sil, ale kritizoval jej, že tuto myšlenku interpretoval příliš úzce, zejména v&amp; kontextu rodící se evropské integrace.
Mundell finanční krize sice nezdůrazňoval, ale mobilita pracujících je dnes patrně důležitější než kdy jindy.
Není divu, že z&amp; krizí postižených zemí eurozóny odcházejí pracující, leč nesměřují nutně do silnější oblasti na severu.
Namísto toho portugalští pracující prchají do vzkvétajících dřívějších kolonií, například Brazílie a Macau.
Irští pracující se houfně stěhují do Kanady, Austrálie a Spojených států.
Španělští pracující proudí do Rumunska, které bylo donedávna významným zdrojem zemědělských dělníků pro Španělsko.
Přesto platí, že kdyby se mobilita uvnitř eurozóny podobala Mundellovu ideálu, nemohli bychom dnes být ve Španělsku svědky 25% nezaměstnanosti, když německá míra nezaměstnanosti dosahuje necelých 7&amp; %.
Později si autoři začali všímat, že existují další podstatná kritéria pro úspěšnou měnovou unii, jichž bez hluboké politické integrace není snadné dosáhnout.
Peter Kenen koncem 60.&amp; let prohlásil, že bez kurzovních pohybů fungujících jako tlumiče šoků vyžaduje měnová unie fiskální transfery, aby dokázala sdílet rizika.
U normální země představuje národní soustava daně z&amp; příjmu mohutný stabilizační prvek napříč regiony.
V&amp; USA platí, že když se zvýší ceny ropy, příjmy v&amp; Texasu a Montaně vzrostou, takže pak tyto státy přispívají vyššími daňovými odvody do federálního rozpočtu, čímž pomáhají zbytku země.
Evropa samozřejmě žádný významný centralizovaný daňový orgán nemá, a tak jí tento automatický stabilizační mechanismus v&amp; zásadě chybí.
Někteří evropští akademici se snažili doložit, že fiskální transfery ve stylu USA nejsou zapotřebí, protože žádoucího stupně sdílení rizika lze teoreticky dosáhnout prostřednictvím finančních trhů.
Jednalo se o silně zavádějící tvrzení.
Finanční trhy mohou být křehké a zajišťují slabou kapacitu pro sdílení rizik ve vztahu k&amp; příjmu z&amp; práce, který ve všech vyspělých ekonomikách představuje největší díl důchodu.
Kenen se zabýval především krátkodobými transfery s&amp; cílem vyhladit cyklické nerovnosti.
Jenže v&amp; měnové unii s&amp; obrovskými rozdíly v&amp; hladinách příjmů a vyspělosti se krátkodobost může protáhnout na velmi dlouhou dobu.
Mnozí Němci dnes mají oprávněný pocit, že jakýkoli systém fiskálních transferů se promění v&amp; permanentní penězovod, podobně jako severní Itálie už celé století vypomáhá jižní Itálii.
Ostatně po více než 20 letech západní Němci stále nedohlédnou na konec účtu za sjednocení Německa.
Maurice Obstfeld později poukázal na to, že kromě fiskálních transferů měnová unie potřebuje jasně definovaná pravidla pro půjčky poslední záchrany.
Jinak se rozmůžou runy na banky a dluhové paniky.
Obstfeld měl sice na mysli mechanismus finančních záchran pro banky, ale je víc než jasné, že věřitele poslední záchrany a mechanismus bankrotu potřebují i státy a obce.
Logickým důsledkem kritérií stanovených Kenenem a Obstfeldem, ba i Mundellova kritéria mobility pracovní sil je, že měnové unie nemohou přežít bez politické legitimity, která nejspíš zahrnuje i všeobecné volby napříč regionem.
Evropští lídři nemohou bez soudržného evropského politického rámce donekonečna uskutečňovat rozsáhlé transfery napříč zeměmi.
Tvůrci evropských politik si dnes často stěžují, že kdyby nebylo americké finanční krize, eurozóna by prospívala.
Možná že mají pravdu.
Každá finanční soustava ale musí mít schopnost přestát šoky, včetně těch velkých.
Evropa možná nikdy nebude podle žádného z&amp; měřítek „optimální“ měnovou oblastí.
Bez další hluboké politické a hospodářské integrace – která nakonec nemusí zahrnovat všechny současné členy eurozóny – však euro nemusí vydržet ani do konce současné dekády.
OXFORD – V novele Anthonyho Burgesse (a ve filmu Stanleyho Kubricka) Mechanický pomeranč má Alex, psychopat bez výčitek svědomí, oči násilím otevřené dokořán a je nucen sledovat násilné obrazy.
Jako Pavlovovu psu je Alexovi vštěpována reakce nevolností na násilí a sex.
Tato scéna je stále šokující, ale tak jako většina science fiction zestárla.
Behavioristická psychologie, z níž čerpala, dávno ztratila platnost a strach, že věda bude zneužita k morálnímu vylepšování lidí, dokonce snad násilného, dnes už zní zastarale.
Science fiction sice stárne rychle, ale má dlouhý posmrtný život.
V uplynulém desetiletí se zástupy psychologů, neurovědců a evolučních biologů snažily odhalit neuronový „mechanický strojek“, z něhož lidská mravnost vychází.
Vydali se po stopách evolučních počátků prosociálních citů, jako je empatie, a začali odhalovat jednak geny způsobující náchylnost některých jedinců k nesmyslnému násilí a jiných k projevům altruismu, jednak dráhy v lidském mozku formující naše etické rozhodování.
Pochopit, jak něco funguje, je ovšem také začátkem objevování způsobů, jak to pozměnit, nebo dokonce řídit.
Vědci skutečně neobjevili jen některé z mozkových drah utvářejících naše etická rozhodnutí, ale také chemické látky, které tuto nervovou činnost modifikují.
Nedávná studie doložila, že antidepresivum Citalopram dokáže změnit reakce jedinců na hypotetické scénáře mravních dilemat.
Osoby, jimž byl lék podáván, projevily menší ochotu obětovat jedince, aby zachránily život několika dalším.
Jiná série studií ukázala, že podávání hormonu oxytocinu pomocí nosního spreje zvyšuje důvěru a kooperativní chování uvnitř sociálních skupin, ale zároveň omezuje spolupráci s těmi, kdo jsou považováni za cizince.
Neurovědci dokonce magneticky „vypnuli“ pečlivě zaměřené oblasti v mozku vybraných lidí, aby překvapivými způsoby ovlivnili jejich mravní úsudek – například jim usnadnili lhaní.
Nikdo samozřejmě nevyvíjí „pilulku mravnosti“, která nás promění ve světce.
Výzkum ale rychle postupuje a je téměř jisté, že naznačí nové způsoby jak přetvořit naše morální instinkty, city a motivace.
Měli bychom své rozšiřující se vědecké poznání základů lidské mravnosti využít k morálnímu zlepšování lidí?
Mechanický pomeranč byl obviňován z glorifikace násilí a některé jeho scény je stále těžké sledovat.
Sám Burgess ale tvrdil, že novela má téměř křesťanské poselství: lidmi nás činí naše svoboda zvolit si jak dobro, tak zlo, a jestliže společnost jedince drtí, aby žil v servilní konformitě, není to o nic méně ohavné než sadismus psychopatů jako Alex, ba možná ještě ohavnější.
Mám dojem, že většina lidí se s tímto názorem ztotožní.
Budou zajedno s tím, že naše schopnost rozlišovat dobro a zlo není rozbitý strojek, který by vědci měli opravit, ale cosi cenného, co bychom měli ochraňovat.
Ovšemže na většinu z nás není třeba nikterak působit, aby v nás znásilnění či mučení vyvolávalo odpor.
To však neznamená, že jsme mravně dobří či dostatečně dobří.
Zatímco čtete tyto řádky, zcela obyčejní lidé kdesi ve světě páchají na jiných nevyslovitelné věci.
I v nejvyspělejších a nejmovitějších společnostech je nutné rozsáhlé a koncentrované úsilí, aby byla zachována i jen minimální slušnost: připomeňme si zámky, bezpečnostní alarmy, policii, soudy, věznice.
Nadto není jisté, zda nám na ostatních skutečně sejde nebo zda lidem méně šťastným dáváme dost.
Člověk se rodí se schopností být mravný, ale jde o schopnost omezenou, která není připravena na řešení etických spletitostí moderního světa.
Tisíce let lidstvo ve snaze přimět lidi ke slušnému chování spoléhá na vzdělávání, přesvědčování, společenské instituce a hrozby reálným (či nadpřirozeným) trestem.
Všichni bychom mohli být mravně lepší, ale je jasné, že tradiční přístup nás mnoho neposune.
Neplatí, že se lidé znenadání začnou chovat lépe, předložíme-li jim více faktů a statistik nebo lepší argumenty.
Neměli bychom tedy ukvapeně zavrhovat úvahu, že by mohla pomoci věda – v prvé řadě tím, že nám pomůže vytvořit účinnější instituce, podnětnější mravní výchovu či přesvědčivější etické argumenty.
Věda ale může nabídnout i bezprostřednější způsoby ovlivňování našich mozků.
Science fiction naše možnosti občas spíš zužuje, než rozšiřuje.
Pokoušet se mravnost prosazovat brutálním donucováním by bylo přinejmenším odsouzeno k nezdaru.
Vlády nesmí získat pravomoc řídit mravní kodex svých občanů – víme, že kdyby takovou moc získaly, zneužily by ji.
Bylo by ideální, kdyby jedinci mohli svobodně zkoušet různé způsoby sebezdokonalování, ať už praktickou dbalostí, čtením etických spisů anebo užíváním „pilulky mravnosti“.
Je ale také pravda, že ačkoliv někteří lidé rádi berou prášky, po nichž se lépe cítí nebo bystřeji myslí, není až tak jisté, že by lidé skutečně chtěli užívat pilulky, které by je mravně zdokonalovaly.
Není zřejmé, zda lidé chtějí být morálně lepší.
Navíc ti, kdo pomoc potřebují nejvíc, jako psychopatický Alex, by to pravděpodobně chtěli nejméně.
Jde samozřejmě o hypotetické otázky.
Dosud nevíme, co je možné.
Je ale lepší tuto etickou diskusi začít raději příliš brzy než příliš pozdě.
I když jsou „pilulky mravnosti“ jen science fiction, vyvolávají hluboké otázky.
Budeme je chtít užívat, budou-li jednou k dostání?
A pokud chtít nebudeme, co to o nás vypovídá?
PRINCETON – Když se po uzavření způsobeném erupcí islandské sopky Eyjafjallajökull znovu otevřela letiště po celé Evropě, nestalo se tak v důsledku snížení objemu popela v atmosféře, nýbrž v důsledku přehodnocení rizika, které popel představuje pro bezpečnost letadel.
Vedly ke zrušení zákazu letů nové vědecké informace, anebo šlo o odraz lidských i ekonomických potíží, které tento zákaz způsoboval?
V průběhu šesti dní bylo zrušeno zhruba 95 000 letů, což letecké společnosti stálo více než miliardu dolarů.
Odhadem pět milionů lidí zůstalo na zemi nebo se opozdilo.
Britská ekonomika zaznamenala ztrátu 1,5 miliardy liber a podobně postižené byly i ekonomiky další.
Pěstitelé květin v Keni, kteří jsou odkázáni na leteckou přepravu dopravující jejich rychloobrátkové zboží do Evropy, byli náhle bez příjmů.
Šestnáct lidí trpících rakovinou, kteří kriticky potřebovali kostní dřeň k transplantaci, se ocitlo v ohrožení, poněvadž vyhovující dřeň k nim nemohla být letecky přepravena ze Spojených států či Kanady.
Proudová letadla, která v minulosti vletěla do sopečného popela nad USA, Indonésií, Filipínami a Mexikem, ztratila dočasně výkon motorů a v jednom případě se propadla o několik set metrů, ale všem se nakonec podařilo bezpečně přistát.
Neexistovaly však žádné důkazy, že rozptýlenější popel šířící se z Islandu nad Evropu by způsobil podobné problémy.
Rozhodnutí zakázat letový provoz bylo založeno na názoru, že jakákoliv koncentrace popela v atmosféře představuje určité riziko pro letadla a že bez ohledu na to, jak může být toto riziko nepatrné, je úkolem vlády „zajistit, aby byla bezpečnost na prvním místě“, jak se vyjádřil britský premiér Gordon Brown.
Zdá se, že evropské vlády skutečně daly uzavřením oblohy absolutní prioritu bezpečnosti nade vším ostatním.
V jiných oblastech se však žádná z nich tímto principem neřídí.
Každý den například zemře na světových silnicích přibližně 3000 lidí.
Omezení rychlosti na řekněme 10 kilometrů za hodinu by zabránilo většině nehod a zachránilo řadu životů.
Přesto to neděláme, protože dáváme bezpečnosti nižší prioritu než své touze trávit méně času jízdou.
Cena, kterou jsme ochotni platit za bezpečnost, nemůže být nekonečná.
Je odpudivé dávat na lidský život cenovku, ale čím více utratíme za bezpečnost, tím méně nám zbude na jiné účely.
Britská vláda používá částku o něco vyšší než jeden milion liber jako obecnou hranici sumy, kterou je ochotna zaplatit za záchranu statistického života – například zvýšením bezpečnosti silničního provozu.
V USA je ministerstvo dopravy připraveno jít za stejným účelem až na 5,8 milionu dolarů – to je při současném směnném kurzu téměř čtyřikrát více.
Znamená to, že bezpečnost je v USA prvořadá, zatímco v Británii nikoliv?
Giovanni Bisignani, šéf Mezinárodního sdružení pro leteckou přepravu, uzavření vzdušného prostoru kritizoval, neboť mu podle jeho slov nepředcházelo žádné hodnocení rizik.
Celkově se však zdálo, že veřejnost toto rozhodnutí podporuje.
Pasažéři, kteří uvízli na letištích, v rozhovorech obvykle říkali, že budou raději sedět na letišti než v letadle, které spadne z oblohy.
Co když však mají někteří cestovatelé vyšší toleranci rizika nebo naléhavější potřebu cestovat než jiní?
John Stuart Mill ve své klasické knize O svobodě nastínil situaci, v níž se jistý člověk rozhodne přejít most, o němž víme, že není bezpečný.
Podle Millova názoru máme právo ho zastavit pouze proto, abychom se ujistili, že si je nebezpečí vědom.
Jakmile o něm ví, je rozhodnutí na něm, jelikož pouze on může posoudit důležitost své cesty a poměřit ji s rizikem, které podstupuje.
Bezpečnost letového provozu je poněkud odlišná, protože ztroskotavší letadlo může zabít i lidi na zemi, avšak zdaleka největší riziko nesou pasažéři a posádka.
Jsou-li o rizicích plně informováni, a přesto jsou ochotni letět – posádce bylo třeba nabídnuto více peněz, což se pracovníkům vykonávajícím nebezpečná povolání často děje –, měli bychom jim bránit, aby se sami rozhodli, zda poletí?
Poté, co testovací lety bez pasažérů neprokázaly žádné poškození motorů a výrobci leteckých motorů sdělili úřadům pro letectví, že jejich výrobky dokážou bezpečně fungovat i při nízké úrovni popela v atmosféře, se nakonec evropské vzdušné prostory opět otevřely.
Mezinárodní úřad pro civilní letectví oznámil, že svolá skupinu expertů, kteří mu pomohou stanovit směrnice, jimiž se bude tento sektor řídit při rozhodování, jaká koncentrace popela v atmosféře již činí lety nebezpečnými.
Když jsme nyní viděli, s jakými náklady je spojeno poskytnutí absolutní priority bezpečnosti, víme, že nejde jen o technickou otázku.
Věřím, že se mezi experty najdou takoví, kteří se zamýšlejí i nad etickou otázkou v pozadí: jak velká míra bezpečí by měla být naším cílem?
PRINCETON – Skutečnost, že ruský prezident Vladimir Putin pomazal Alexandra Medvěděva jakožto svého nástupce v údajně demokratických březnových prezidentských volbách, ukazuje, že nejvyšší ruští představitelé se ani za mák nezměnili.
Zdá se stále pravděpodobnější, že stejně jako za Leonida Brežněva budeme i nyní vídat ve zprávách po desítky let stejná jména.
Podle Gleba Pavlovského, čelního ideologa Putinova režimu, je současný ruský systém dokonalý ve všech ohledech kromě jediného: nezná své nepřátele.
Dokonce to vypadá, jako by všichni v Kremlu četli nacistického právního teoretika Carla Schmitta, který učil, že pojmenování nepřítele je stěžejním úkolem politiky.
Ve Schmittově duchu označili Putinovi lidé za svého arcinepřítele liberální stranu Svaz pravicových sil.
Její veřejná shromáždění rozháněli ozbrojení policisté, její předáci byli zatýkáni a biti a Putin prohlásil její stoupence za „kojoty“.
Překvapivé je, že toto agresivní chování není reakcí na žádné viditelné nebezpečí.
Ceny ropy strmě rostou a Putinova obliba u veřejnosti také.
Jím jmenovaní lidé kontrolují vše, co má nějaký význam, od Gazpromu až po Ústřední volební komisi.
Od pacifikace Čečenska prostřednictvím násilí a dotací, uvěznění či emigrace několika finančně zdatných protivníků a mohutných „sociálních investic“ z posledních let, které pod Medvěděvovým osobním dohledem uplatily obyvatelstvo, nemůže žádná reálná síla vážně ohrozit Putinovy lidi.
Přesto je jejich režim v krizi a oni to vědí.
Ruská ekonomika je závislá na plynu a ropě víc než kdykoliv předtím.
Reforma armády uvízla na mrtvém bodě.
Navzdory rostoucím příjmům jsou Rusové méně vzdělaní a méně zdraví než v době, kdy se Putin dostal k moci; stále umírají v otřesně mladém věku.
A ruské angažmá ve světových záležitostech je poskvrněno jedem a korupcí.
Státní monopoly bourají, co soukromé firmy vytvořily.
Byrokrati s nekvalitním vzděláním díky vyššímu toku peněz najímají další byrokraty s nekvalitním vzděláním a v důsledku toho není režim schopen vládnout zemi.
Ta je v rozháraném stavu a její vládcové to vědí.
A tak propadají panice.
Putinovým cílem bylo podřídit veškerou moc kontrole ruských bezpečnostních sil.
Jeho generace důstojníků KGB přihlížela kolapsu komunistické strany a všech vládních orgánů, které „řídila a kontrolovala“, včetně KGB samotné.
Za Putina se tato bezpečnostní služba dočkala pomsty.
Její lidé se stali mocnými, arogantními a nesmírně bohatými.
A také „neposlušnými“.
V roce 2004 zveřejnil tehdejší Putinův zástupce v severozápadním Rusku, generál Viktor Čerkesov, esej, která oslavovala KGB coby jedinou nezkaženou autoritu ve zkorumpované zemi.
Právě tato esej víc než cokoliv jiného definovala Putinovo druhé funkční období.
V říjnu 2007 zveřejnil Čerkesov (dnes šéf jedné z nejobskurnějších a nejmocnějších služeb, Federální protidrogové správy) další esej, v níž hořekoval nad úpadkem svých kolegů: bojovníci se proměnili v obchodníky, postěžoval si.
Ještě předtím zatkli generálové z konkurenční služby FSB Čerkesovova zástupce za „nezákonné odposlouchávání“.
Čerkesov pak učinil veřejné gesto zoufalství a přiznal nezdar Putinova projektu oživit ruskou vládu tím, že ji podřídí bezpečnostním složkám.
Čerkesovův zástupce zůstává ve vězení a většina lidí se domnívá, že Putin není schopen zasáhnout na jeho obranu.
Při absenci kontroly komunistické strany zradili tito bezpečnostní činitelé profesní etiku a zapojili se do koňských handlů, přičemž neváhali použít sílu, když nějaký obchod neprobíhal dobře.
Že se to děje obyčejným Rusům, je nabíledni; Čerkesov však odhalil, že se s touto situací potýká už i okruh Putinových lidí.
Co lze dělat, když bývalí bojovníci z KGB obrátí své meče a štěnice proti sobě?
Čerkesovův případ je typickým příkladem Putinovy noční můry.
Pokud vás však zradí instinkty, uchýlíte se k instinktům ještě hlubším.
Když nyní Putinovi lidé opustili neoliberální ideje svých předchůdců a cítí rozčarování z kliky bývalých agentů KGB, je příkazem dne opětovné vytvoření všudypřítomné politické strany, která kontroluje bezpečnostní služby, státní správu, podnikání i mnoho dalších věcí.
Tato strana bude centralizována pod osobním vedením a poníží stát na pouhou právní fikci.
Její nejvyšší činitelé budou kázat nacionalismus a věřit ve vlastní univerzální kompetentnost jakožto protiklad profesionalismu a korporativismu na způsob KGB.
Boris Jelcin zakázal dekretem činnost stranických organizací ve státem kontrolovaných institucích.
Putinovi právníci toto rozhodnutí zvrátí: strana bude mít buňky či výbory v každé továrně, firmě, vojenské jednotce, univerzitní katedře atd. Členové strany, semknutí vůdcovým charismatem a stranickou disciplínou, se zaměří na zbědovanou zemi a sjednotí ji.
Takový je Putinův plán.
Stejně jako bývalý sovětský vůdce Jurij Andropov, jediný další člověk z KGB, který kdy vládl Rusku, se také Putin stane generálním tajemníkem strany.
A stejně jako za sovětských dob se státní a vládní úředníci promění v pouhé stranické nicky – tutéž roli bude ostatně pod generálním tajemníkem Putinem hrát i prezident Medvěděv.
Funkce generálního tajemníka navíc samozřejmě není svázána žádným ústavně předepsaným časovým ohraničením.
Nakonec bude mít Putin to, co mu dějiny zanechaly: nikoliv ideje, nýbrž jen frakci toužící upevnit vlastní moc.
Lenin a Trockij potřebovali stranu, aby proměnili svou ideologii v realitu; Putin a Medvěděv vymýšlejí ideologii, aby upevnili svou stranu.
Je to bizarní ideologie.
Obviňováním bojovníků z toho, že jsou obchodníky, a obchodníků že jsou zloději, se tato ideologie zříká svého marxistického původu.
Všechny, kdo opravdu dělají nějakou práci – obchodníky, bojovníky, novináře i další –, pak podřídí stranickým ideologům, jejichž jediným úkolem je hledat nepřátele.
LONDÝN – Když jsem minulý měsíc pobýval v New Yorku, náhodou jsem bydlel ve stejném hotelu jako izraelský premiér Benjamin Netanjahu.
Aby se vyhovělo jeho bezpečnostním potřebám, proměnil se hotel v pevnost, do značné míry stejně jako samotný Izrael.
Netanjahu byl ve Spojených státech kvůli dalšímu kolu blízkovýchodních mírových rozhovorů.
USA nabídly nejrůznější cukrátka, aby přiměly Izrael zmrazit výstavbu osad na západním břehu Jordánu na dalších 90 dní.
Izraelci to odmítli, čímž bylo dosaženo dalšího patu.
Jaké by tedy mohly být vyhlídky dojednaného míru mezi dvěma národy vznášejícími nároky na stejné území?
Odpověď zní: velmi slabé.
Všechna mírová úsilí od dohod z Osla z roku 1993 byla založena na „řešení spočívajícím v existenci dvou států“, podle něhož má Izrael vydat okupovaná území palestinskému státu, Palestinci se mají zříci veškerých nároků na židovský stát a všichni mají šťastně žít až do smrti.
Dojednané řešení „území za mír“ nadále zůstává oficiální doktrínou Západu.
Jak v nedávném projevu uvedla americká ministryně zahraničí Hillary Clintonová, „spravedlivý, trvalý a všeobecný mír“ musí být založen na „dvou státech pro dva národy“.
Dvě hlavní strany sporu, Palestina a Izrael, zatím hledají jednostranné alternativy vůči zablokovanému „mírovému procesu“.
Palestinci prosazují mezinárodní uznání své státnosti, zatímco Izraelci využívají své osídlovací politiky k zabránění vzniku palestinského státu.
Palestinský prezident Mahmúd Abbás prohlásil, že pokud nejnovější mírové rozhovory zkrachují, bude prosazovat, aby OSN uznala palestinský stát v hranicích z roku 1967.
Brazílie a Argentina tento měsíc „Palestinu“ uznaly a očekává se, že je bude následovat celá kaskáda latinskoamerických zemí.
Abbás nyní obrací pohled na Evropu a hodlá požádat Turecko, aby působilo jako prostředník.
Cílem je využít mezinárodního uznání nezávislého palestinského státu k tlaku na USA, aby ustoupily od své téměř bezpodmínečné podpory izraelské politiky.
Hlavním zájmem Izraele je i nadále bezpečnost.
Oficiální doktrína Západu říká, že dlouhodobá bezpečnost Izraele závisí na úspěchu „mírového procesu“.
V praxi Izrael podniká jiná opatření, aby si zabezpečil budoucnost.
Mediální pozornost se zaměřuje na „bezpečnostní zeď“, které se rozhodně podařilo snížit míru násilí.
Pro jestřáby, kteří dnes ovládají izraelskou politiku, však klíč k izraelské bezpečnosti závisí na hloubkové obraně, pro kterou je rozšiřování osad nepostradatelné.
Recept jestřábů na přežití je trojí: trvalá vojenská a ekonomická podpora z USA, ubránitelné hranice prostřednictvím programu strategického osídlování a rozporcování palestinského západního břehu do vzájemně nepropojených bantustanů či podřízených autorit neschopných společné opozice vůči izraelské politice.
Zatímco se tedy Abbás snaží vytvořit novou situaci, když svolává mezinárodní podporu pro palestinský stát, Izrael se ho snaží „trumfnout“ tím, že učiní takový stát neživotaschopným.
Ideální alternativou k oběma strategiím je mírový proces, který se nesnaží vytvořit dva státy, ale spíše zřídit politickou a hospodářskou základnu pro jediný konfederativní stát.
Řešení založené na existenci dvou států bylo vždy iluzí.
Území nikdy nebylo dost na to, aby uspokojilo vášnivé majetnictví všech, kdo si na ně dělají nárok.
A odsunutí izraelských osadníků ze západního břehu a východního Jeruzaléma se postupem času stalo stejně nemožným jako jakýkoliv pokus Izraele vystrnadit jeho zbylé Araby.
Izraelští Židé zákonitě zůstanou na západním břehu a ve východním Jeruzalémě a izraelští Arabové zákonitě zůstanou v samotném Izraeli.
Taková jsou „fakta na stole“, která odsuzují k záhubě palestinské naděje na suverénní palestinský stát ve stejné míře jako izraelské naděje na stát plně židovský.
Výměna území za mír navíc nikdy nedávala smysl z ekonomického hlediska.
Pokud mělo být určujícím principem odškodnění Palestinců za křivdy, pak vždy existovaly lepší způsoby, jak to provést, než založit rozkolísaný a chudobou zmítaný nový stát závislý na zahraniční pomoci.
Většina lidí zapomněla, že Pařížské protokoly z dubna 1994 zřídily mezi Izraelem a okupovanými územími celní unii, přičemž obchodní spory měla rozhodovat společná Hospodářská rada.
Volný pohyb zboží, práce a kapitálu mezi oběma stranami mohl dát palestinskému HDP obrovský ekonomický impulz.
Zároveň to mohl být základ konfederativního státu, jehož palestinská část by těžila z produktivity a daní osadníků na západním břehu.
Tuto neškodnou vyhlídku však podkopalo násilí potřebné k udržení židovského státu a k umožnění vzniku státu palestinského.
Oficiální stanovisko zůstává takové, že pouze mezinárodně zaručená dohoda o dvou státech přinese bezpečnost potřebnou pro ekonomické oživení palestinských území.
Je ovšem možné, že jednostranná izraelská politika skrytě podporovaná USA vytvoří prozatímní podmínky míru, které budou postačovat k takovému hospodářskému růstu, že to ochladí palestinský nacionalismus.
Palestinská věc není převládajícím zájmem ani v arabských státech, takže Netanjahuova strategie hloubkové obrany má větší naději na úspěch než Abbásova snaha o státnost prostřednictvím mezinárodního uznání.
Netanjahuův projekt není morální.
To ovšem neznamená, že nebude alespoň nějakou dobu fungovat.
V Kosovu se krátí čas. Nebude-li do začátku prosince dosaženo urovnání pod záštitou Organizace spojených národů, většinová albánská populace v provincii zřejmě jednostranně vyhlásí nezávislost – což je postup, o němž Spojené státy prohlásily, že by mohl mít jejich podporu.
Byl by to katastrofický krok.
Rusko by zuřilo, protože se obává, že odtržení Kosova – ať už mezinárodně uznané, či nikoli – by v bývalé sovětské říši mohlo rozdmýchat separatistické tendence.
Srbsko je ještě silněji proti.
Srbský státní tajemník pro Kosovo Dušan Proroković řekl, že jeho vlast by k zachování suverenity mohla použít sílu.
I kdyby vláda váhala, krajně nacionalistické skupiny by předsedu vlády Vojislava Koštunicu mohly k vyslání jednotek donutit: současná přítomnost OSN v Kosovu je velice slabá (jen 40 „vojenských pozorovatelů“ a 2116 policistů), ale při vyslání 15 tisíc vojáků NATO by vojenský střet mohl být velice nebezpečný.
Po osmi letech mezinárodní správy zachutnala kosovské albánské většině svoboda a touží po úplné nezávislosti.
Srbsko ale tvrdí, že provincie zůstává významnou součástí jeho historické a kulturní tradice.
Nezávislost by navíc nepřijala srbská veřejnost, která už teď zdrceně sledovala, jak se z „Velkého Srbska“ postupně ukrajovalo, naposledy odtržením Černé hory.
Srbsko je ochotné Kosovu přiznat jedině „posílenou autonomii“ a určitou možnost uzavírat mezinárodní dohody.
Přestože se však obě strany jeví jako nesmiřitelné, ještě není na kompromis pozdě.
Dosáhnout jej ovšem bude možné jedině oživením – a aktualizací – staré instituce mezinárodního společenství: konfederace států.
Prostřednictvím závazné rezoluce Rady bezpečnosti OSN by bylo možné Kosovu udělit plnou a výhradní pravomoc nad jeho občany a územím a dále omezenou možnost vystupovat na mezinárodní scéně.
Bylo by možné oprávnit jej k uzavírání obchodních dohod a smluv týkajících se osob (například vstupu a pohybu cizinců či extradice) a dát mu právo usilovat o vstup do OSN (což nevyžaduje úplnou suverenitu ani nezávislost).
Kosovo by tak získalo některé podstatné rysy státnosti.
Avšak plnou pravomoc nad zásadními zahraničněpolitickými záležitostmi (například aliancemi a vztahy s mezinárodními ekonomickými institucemi), obranou, hranicemi (pro případ, že by si Kosovo přálo spojit se s Albánií) a zacházením s kosovskou srbskou menšinou by dostal rozhodovací orgán složený z delegátů z Kosova, Srbska a Evropské unie.
Ve výsledku by Kosovo a Srbsko tvořily dva odlišné mezinárodní subjekty, vázané konfederací ukotvenou ve společném rozhodovacím orgánu.
Samozřejmě, jednalo by se o konfederaci asymetrickou, protože svrchovanost srbské vlády nad zbytkem Srbska by zůstala nedotčená a neomezená, zatímco „svrchovanost“ vlády Kosovanů nad Kosovem by byla měla své mantinely.
Aby se předešlo tomu, že jedna ze stran získá nadvládu a prosadí svévolná rozhodnutí, společný rozhodovací orgán by se měl skládat ze čtyř srbských delegátů, dvou kosovských delegátů a tří představitelů EU, což by od obou stran vyžadovalo, aby získaly podporu evropských zástupců.
Navíc by EU měla vybudovat malou, ale účinnou vojenskou sílu (řekněme 5000 mužů), která by byla pro rozhodnutí společného orgánu oporou.
Obě zápasící strany by tak jako v případě každého kompromisu tímto uspořádáním jak ztratily, tak získaly.
Srbsko by si zachránilo tvář a mohlo by i nadále mluvit do zásadních věcí ohledně Kosova, včetně zacházení se srbskou menšinou.
Kosovo by získalo omezenou nezávislost, přičemž jeho status by se pozvedl z provincie svrchovaného státu na mezinárodní subjekt schopný uzavírat určité dohody s dalšími státy, a dokonce vstoupit do OSN.
Prospěch by z toho měla i EU, neboť by přispěla ke stabilizaci nesmírně nestálé oblasti.
Následně by EU na Kosovo dohlížela a bránila jakémukoli sporu, který by mohl získat násilný charakter.
Poslední výhodou tohoto řešení je, že by bylo dočasné.
Historicky se konfederace dříve či později buď staly federacemi (jak se přihodilo v USA, Německu a Švýcarsku), nebo se působením odstředivých sil rozpadly (což byl případ Sjednocené arabské republiky, která vznikla v roce 1958 a tři roky nato se rozpadla v Egypt a Sýrii).
Konfederace, již obhajuji, by tedy vytvářela mezistupeň (trvající pět nebo deset let), na jehož konci by se Kosovo zřejmě stalo plně nezávislým.
Odložení konečného řešení tímto způsobem by poskytlo čas k ověření vyhlídek Kosova na vstup do EU, a tedy vposled na sdílení „svrchované moci“ s dalšími nezávislými státy, což by mohlo zmírnit nebezpečně silné nacionalistické požadavky Kosovanů.
NEW YORK – Nastal věk konspiračních teorií?
Řada důkazů naznačuje, že se ocitáme v jakémsi zlatém věku občanské spekulace, dokumentace a dedukce, která se formuje – obvykle na internetu – a šíří po celém světě jako virus.
Při tomto procesu se nasávají konspirační teorie z okrajů veřejného diskurzu, kde byly dříve zpravidla uvězněné, občas přímo do nitra politiky.
Zjistila jsem to náhodou.
Napsala jsem knihu o zneužívání výkonné moci ve Spojených státech během Bushových let, a když jsem pátrala po novém dění, narazila jsem na internetu na rozhovory, které berou vážně historky o zákulisních manipulacích.
Existují určitá výsadní témata.
V USA je častou látkou to, že světové elity kují pikle – mimo jiné prostřednictvím Bilderbergovy skupiny nebo Rady pro zahraniční vztahy – s cílem vytvořit „jedinou celosvětovou vládu“, kterou budou namísto národních vlád řídit samy.
Ke slovu se občas dostávají i folklornější podrobnosti, jež mezi členy této kabaly zahrnují ilumináty, svobodné zednáře, držitele Rhodesova stipendia nebo, tak jako vždycky, Židy.
Charakteristické znaky těchto historek jsou známé každému, kdo se zajímal o přenos určitých kategorií vyprávění v dobách krize.
Z literárního hlediska tato konspirační teorie značně připomíná Protokoly sionských mudrců a jejich tajnou světovou elitu s obrovskou mocí a zlými úmysly.
Historicky se obvykle vyskytuje tatáž množina motivů: děsivá, neřízená a hluboká změna prováděná vzdělanými, městskými světoobčany.
Znalci výmarského Německa vědí, že náhlé přesuny a šoky – překotná urbanizace, narušení tradiční rodiny a společenských vazeb, uvolnění sexuálních norem a hospodářský kolaps – přichystaly v myšlení mnoha Němců půdu pro setbu zjednodušujících teorií, které zdánlivě pojmenovaly jejich nejasnosti a nabízely větší smysl jejich trápení.
Podobně „Hnutí pravdy o 11. září“ tvrdí, že v útoku al-Káidy na newyorská dvojčata má prsty někdo „z blízkých“.
V muslimském světě existuje konspirační teorie, že za těmito útoky byli Izraelci a že všichni Židé, kteří v mrakodrapech pracovali, zůstali toho dne doma.
Konspirační teorie obvykle vyplouvají na povrch, když jsou lidé špatně vzdělaní a schází pečlivý nezávislý tisk.
Tak proč si dnes takové teorie získávají příznivce v USA a dalších movitých demokraciích?
Dnešní explozi konspiračních teorií vyvolaly stejné okolnosti, které vedly k jejich přijímání už v minulosti: prudké sociální změny a hluboká ekonomická nejistota.
Zřetelně vymezený „nepřítel“ s neomylným „plánem“ je psychologicky konejšivější než chaotická evoluce společenských norem a kvas – anebo nezdary – nespoutaného kapitalismu.
A třebaže jsou konspirační teorie často zjevně iracionální, otázky, jimiž se zabývají, jsou nezřídka prospěšné, ačkoliv odpovědi jsou obvykle nedoložené nebo jednoduše zcela pomýlené.
Při hledání odpovědí tito občané reagují racionálně na iracionální skutečnosti.
Mnozí občané jsou přesvědčeni, a právem, že hromadné sdělovací prostředky nevyšetřují a nedokladují případy zneužívání pravomocí.
Noviny ve většině vyspělých zemí se potýkají s problémy nebo krachují a investigativní žurnalistika je často první, co osekají.
Koncentrace vlastnictví médií a kontroly nad nimi dále rozdmýchává všeobecnou nedůvěru, což připravuje půdu pro to, aby vakuum vyplnilo investigativní úsilí občanů.
Obdobně platí, že ve věku, kdy firemní lobbisté mají volnou ruku při formování – ne-li formulování – veřejných politik, jsou mnozí lidé přesvědčeni, a opět právem, že jejich volení zástupci je už nereprezentují.
Odtud to nutkání věřit na neviditelné síly.
Konečně i racionální lidé začali být přístupnější určitým konspiračním teoriím, protože v posledních osmi letech jsme skutečně měli možnost řádku důmyslných konspirací sledovat.
Bushova vláda kula pikle, aby přivedla Američany a další do nezákonné války, k čemuž využila smyšlených důkazů.
Je potom s podivem, že se tolik racionálních lidí snaží najít smysl politické skutečnosti, která začala být opravdu nezvykle neprůhledná?
Když se sami členové komise pro vyšetření události z 11. září zřeknou vlastních závěrů (protože se zakládaly na důkazech získaných při mučení), je překvapivé, že mnozí lidé požadují druhé šetření?
Poměrně často právě občané zkoumající okraje diskurzu – kvůli svému zájmu o tyto teorie – zveřejní zprávy, jež média hlavního proudu ignorují.
Bylo například zapotřebí „konspiračního teoretika“ Alexe Jonese, aby se přišlo na dokumenty o mikrovlnných zařízeních, které mají policejní síly používat proti americkým občanům. Časopis The New Yorker tuto novinku mnohem později potvrdil – aniž by vyjádřil uznání původnímu zdroji.
Tendence médií hlavního proudu neprověřovat a nezveřejňovat, co v konspiračních teoriích na internetu ve skutečnosti představuje zajímavou zprávu, zčásti reflektuje třídní předsudek.
Konspirační teorie se považují za nevkusné a nekultivované.
Takže špičkově vzdělaní formální žurnalisté považují za kontaminované i dobré, kritické otázky či kvalitně zdokumentované údaje, vynesou-li je na světlo investigativci z řad občanů.
Skutečný problém tohoto horečnatého „konspiračního teoretizování“ tkví v tom, že občany emočně zneklidňuje, ale nenabízí jim žádný pevný důkazní základ, o který by opřeli svůj pohled na svět, ani konstruktivní směr, jímž by své emoce obrátili.
Právě to je důvod, proč tolik diskusí přechází od potenciálně zajímavých spekulací občanů k nenávistným výlevům a paranoie.
V horečnatém prostředí, bez řádné redakční kontroly a bez nástrojů k citaci zdrojů, se občané mohou stát kořistí demagogů, kteří je vyburcují, jak jsme v posledních týdnech viděli na shromážděních Sarah Palinové poté, co internetoví teoretici vykreslili Baracka Obamu jako teroristu či člověka spolčeného s teroristy.
Musíme změnit tok informací ve věku internetu.
Občané by měli mít možnost snadněji předávat informace, upozorňovat na události a zasílat podněty investigativním reportérům hlavního proudu.
Měli by na internetu zřídit nové entity, kde by bylo možné za poplatek přímo zveřejňovat investigativní reportáže, nezprostředkované firemními tlaky.
A občanské investigativce je třeba školit v základech žurnalistiky: hledání kvalitních údajů, ověřování událostí ze dvou nezávislých zdrojů, zodpovědné využívání citací a vyhýbání se anonymitě – tedy uvádění vlastního jména pod titulkem článku, tak jako klasičtí novináři.
Právě tak můžeme občany brát vážně – a oni sami sebe – jako dokumentaristy a investigativní zpravodaje naší společné situace.
V době lží z oficiálních míst by zdravý investigativní elán měl přinášet světlo, ne jen stupňovat dusné horko.
Měnit ústavu je vždycky riskantní.
Je to ovšem vyloženě nebezpečné, pokud je cílem prospěch jednoho jediného člověka.
A jestliže se prezident dobrovolně rozhodne omezit moc svého úřadu, můžete si být jisti, že má něco za lubem.
Právě to se dnes děje na Ukrajině, kde prezident Leonid Kučma navrhuje hodit náš prezidentský systém do koše a nahradit jej podivnou odrůdou parlamentního systému, kterou sám zosnoval.
Ne, nestalo se, že by Kučma náhle konvertoval k názoru, že parlamentní demokracie jsou lepší než demokracie prezidentské.
Kučma chce změnit ukrajinskou ústavu výhradně proto, aby udržel moc ve svých rukou.
Dnes Kučma vládne jako všemocný prezident.
Jeho volební období ovšem končí příští rok a on nemůže znovu kandidovat.
Místo aby důstojně odešel do důchodu, jak to běžně dělávají prezidenti od Billa Clintona po Borise Jelcina, Kučma chce změnit ústavu, aby se stal všemocným premiérem, který nikdy nebude muset čelit limitu délky pobytu v úřadu.
Ústava samozřejmě nemá sloužit k zachování statutu quo, jestliže je daný stav prohnilý.
Pokud je to zapotřebí, ústava může a měla by vyjít vstříc reformě.
Silný prezident ovšem neznamená pro Ukrajinu nutně zlo.
Během naší trýznivé postkomunistické přeměny je nezbytné, aby vláda dokázala rázně jednat.
Chcete-li měnit systém, který se v ukrajinských poměrech jeví jako nejvhodnější, musíte pro to mít dobrý důvod.
Prezident Ukrajiny je oprávněn jmenovat a propustit premiéra, rozpustit podle uvážení parlament a prostřednictvím výnosů vládnout, jestliže usoudí, že jsou ohroženy státní instituce.
Den co den v rukou drží ovládací páky všech aspektů vlády.
Takto mocný Caesar musí být bez poskvrny.
To Kučma není.
Právě naopak - prohnilá na Ukrajině není ústava, ale prezident, jehož tíží obvinění z korupce a příprav vražd novinářů a jemuž se ostatní světoví lídři vyhýbají.
Kučma je coby prezident až groteskně neoblíbený.
Větší podpoře se před svým pádem těšil i Slobodan Miloševič v Jugoslávii.
Kučma tedy ví, že se nemůže spolehnout na to, že by si nástupce sám vybral jako Jelcin v Rusku.
Když si Kučma není schopen zajistit krotkého prezidentského nástupce, rozhodl se pro to, co nazývá ,,parlamentní republikou" se slabým prezidentem a mocným ministerským předsedou.
Parlament, který si představuje, je ovšem mutant, jehož prostřednictvím bude za fasádou parlamentní demokracie pokračovat autoritářská vláda kriminálních klanů, jež Kučma ovládá.
Lidé příliš rychle zapomínají na Ukrajinu, na tuto velikou zemi u zítřejší hranice rozšířené Evropské unie.
Avšak jakýkoli pokus o prodloužení Kučmovy vlády vytvoří takový politický zmatek, že nadále už nebude absurdní si myslet, že by Ukrajina mohla jít ve stopách Běloruska a Balkánu počátku 90. let a směřovat k naprosté diktatuře a chaosu.
Ve skutečnosti by se tento scénář mohl odvíjet ještě horším směrem, neboť Rusko zřejmě nebude nečinně přihlížet, jak se Ukrajina rozpadá.
Za takových okolností se zdá pravděpodobnou nějaká forma intervence.
Znovu Ukrajinu pohltit by si ovšem dovolilo jedině Rusko imperiální.
Ovšem imperiální Rusko nemůže být demokratickým Ruskem.
Kučma tedy neohrožuje svobodu a lidská práva jenom na Ukrajině, ale je vlastně nebezpečím i pro ruskou demokracii.
Naštěstí právě nadchází nejvhodnější okamžik, kdy Západ - a zejména EU - může postrčit Ukrajinu dál od propasti.
Vzhledem k tomu, že se příští rok na jaře EU rozšíří, všichni Ukrajinci se obávají, že jejich zemi odřízne od nejvýchodnější hranice Polska a unie nová zeď.
Ačkoliv udržet na Ukrajině demokratické zřízení je především úkol pro Ukrajince, EU jim může pomoci, jestliže učiní praktické kroky, které Ukrajincům dodají důvěru v to, že nebudou odtrženi od zbytku Evropy.
Dvě možné pobídky tvoří velkorysý vízový režim a využití rozvojových fondů na Ukrajině, které přinesou prospěch zchudlému východnímu Polsku.
Obě by ovšem měly být uděleny pod podmínkou, že Kučma nechá ústavu i demokracii země na pokoji.
Evropská unie by si neměla dělat starosti, že zasahuje do vnitřních záležitostí Ukrajiny.
Vždyť jen málo váhala, když před několika lety upozornila jeden z členských států, totiž Rakousko, že má blaho demokracie v zemi ostře pod dohledem.
Vzpurný Kučma si mnohem víc zaslouží, aby Evropa zavedla opatření, která si od něj vynutí slušné chování.
Obdobně platí, že USA by měly být ostražité vzhledem ke Kučmově rozhodnutí vyslat vojáky do Iráku.
Nemůže přece dojít k tomu, že by se americká věrnost demokracii na Ukrajině nechala tak cynicky uplatit.
Ukrajinská vláda, jež by byla skutečně schopná vládnout, by měla usilovat o přijetí evropských zákonů a norem přesně tak, jak to učinily země, jež se chystají do EU vstoupit, a tím napomoci vyčištění nepoctivého systému, kde se tak daří Kučmovým zločineckým přítelíčkům.
Ústavu je nutné reformovat, ale nikoli přesouvat moc z jednoho nezodpovědného vůdce na jiného.
Zapotřebí je jasně přezkoumat svévolná pravidla a vnést transparentnost do rozhodovacích procesů.
Nikdo by neměl pochybovat o tom, že Kučma zamýšlí zůstat u moci, ať se děje co se děje.
Méně jisté je to, zda se bude cítit dostatečně bezpečný, aby uspořádal prezidentské volby (nebo nějaké jiné volby), jestliže nebude mít možnost změnit ústavu tak, aby si pokračování své destruktivní vlády pojistil.
Konec konců, zdiskreditovaný není ukrajinský ústavní pořádek, ale prezident Kučma.
NEW YORK – Velká recese roku 2008 se proměnila v Severoatlantickou recesi: do pomalého růstu a vysoké nezaměstnanosti nezabředly velké rozvíjející se trhy, ale především Evropa a Spojené státy.
A právě Evropa a Amerika kráčejí, jednotlivě i společně, k vyústění majestátního debaklu.
Prasklá bublina vedla k masivnímu keynesiánskému stimulu, který předešel mnohem hlubší recesi, ale zároveň zapříčinil značné rozpočtové schodky.
Reakce – rozsáhlé výdajové škrty – se postará o to, že zůstanou zachovány nepřijatelně vysoké míry nezaměstnanosti (obrovské mrhání prostředky a zahlcení strádáním), možná na celá léta.
Evropská unie se konečně zavázala pomoci svým členům ve finanční tísni.
Neměla na výběr: jelikož hrozilo, že se finanční rozvrat rozšíří z malých států jako Řecko a Irsko do velkých zemí, jako je Itálie a Španělsko, čím dál silněji bylo ohroženo samotné přežití eura.
Evropští lídři si uvědomili, že dluhy zemí v tísni začnou být nezvladatelné, nedokážou-li tamní ekonomiky růst, a že bez pomoci nelze růstu dosáhnout.
Avšak byť evropští lídři přislíbili, že pomoc je na cestě, ještě zdvojnásobili sázky na víru, že země nepostižené krizí musí seškrtávat výdaje.
Výsledné vynucené šetření poškodí evropský růst, a tedy růst nejotřesenějších ekonomik: vždyť Řecku by nepomohlo víc nic jiného než solidní růst jeho obchodních partnerů.
Pomalý růst naruší příjmy z daní a podkope deklarovaný cíl fiskální konsolidace.
Diskuse před krizí byla ilustrací toho, jak málo se udělalo pro nápravu ekonomických fundamentů.
Vehementní odpor Evropské centrální banky proti tomu, co je nepostradatelné pro všechny kapitalistické ekonomiky, totiž proti restrukturalizaci dluhu zkrachovalých či insolventních subjektů, dokládá přetrvávající křehkost západní bankovní soustavy.
ECB prohlásila, že celý účet za nedobytný svrchovaný dluh Řecka by na sebe měli vzít daňoví poplatníci, ze strachu, že jakákoli účast soukromého sektoru by vyvolala „úvěrovou událost“, která by si vynutila velké výplaty u swapů úvěrového selhání (CDS) a mohla by vyvolat další finanční rozvrat.
Pokud je však právě toto skutečnost obavou ECB, tedy pokud nejedná pouze v zájmu soukromých věřitelů, rozhodně měla požadovat, aby banky měly více kapitálu.
Obdobně ECB měla banky vykázat z rizikového trhu s CDS, kde jsou rukojmími úsudků ratingových agentur o tom, co představuje „úvěrovou událost“.
Ostatně jedním z pozitivních výsledků jednání evropských lídrů na nedávném bruselském summitu bylo zahájení procesu zkrocení ECB i moci amerických ratingových agentur.
Nejkurióznějším aspektem postoje ECB byla pohrůžka, že restrukturalizované vládní dluhopisy jako zástavu nepřijme, pokud ratingové agentury usoudí, že restrukturalizaci je třeba klasifikovat jako úvěrovou událost.
Celým smyslem restrukturalizace bylo umořit část dluhu a zajistit, aby byl zbytek zvladatelnější.
Jestliže byly dluhopisy přijatelné jako zástava před restrukturalizací, nesporně byly po restrukturalizaci ještě bezpečnější, a tedy neméně akceptovatelné.
Tato příhoda nám slouží jako připomínka skutečnosti, že centrální banky jsou politické instituce, s vlastní politickou agendou, a že nezávislé centrální banky mají sklon upadat (přinejmenším „kognitivně“) do područí bank, jež by měly regulovat.
Na druhé straně Atlantiku je přitom situace o málo lepší.
Tam krajní pravice hrozila, že odstaví vládu USA, čímž potvrdila tvrzení teorie her: když se s racionálními jedinci střetnou ti, kdo se iracionálně upnou k destrukci, není-li po jejich, vítězí ti druzí.
Prezident Barack Obama se proto podvolil nevyvážené strategii snižování zadluženosti, bez jakéhokoli zvýšení daní – ani pro milionáře, jimž se v uplynulých dvou desetiletích tak dařilo, ani zrušením daňových dárků pro ropné společnosti, které podrývají ekonomickou efektivitu a přispívají k degradaci životního prostředí.
Optimisté tvrdí, že krátkodobý makroekonomický důsledek dohody o zvýšení amerického dluhového stropu a předejití svrchovanému úpadku bude omezený – zhruba 25 miliard dolarů výdajových škrtů v nadcházejícím roce.
Nebylo však prodlouženo snížení daně ze mzdy (které nechávalo přes 100 miliard dolarů v kapsách obyčejných Američanů) a je jisté, že trh, v očekávání nástupu kontrakčních důsledků, bude ještě méně ochotný půjčovat.
Už samotné ukončení stimulu je kontrakční.
A za situace, kdy ceny domů nadále klesají, růst HDP se zadrhává a nezaměstnanost zůstává neústupně vysoká (práci na plný úvazek stále nemůže sehnat každý šestý Američan, který o ni má zájem), nejsou na místě úsporná opatření, ale další stimulace – a to i v zájmu vyrovnání rozpočtu.
Naprosto nejdůležitější příčinou narůstajícího deficitu jsou slabé příjmy z daní, v důsledku chabé hospodářské výkonnosti; naprosto nejlepším řešením by bylo dostat Ameriku zpět do práce.
Nedávná dohoda nad zadlužením je krok špatným směrem.
Mezi Evropou a Amerikou dochází k silným přenosům finanční nákazy.
Chyby v americkém finančním řízení se významně podílely na spuštění evropských problémů a finanční chaos v Evropě by zase neprospěl USA – zejména s přihlédnutím ke křehkosti bankovní soustavy USA a trvající úloze, již sehrává u netransparentních CDS.
Skutečný problém ale plyne z jiné formy nákazy: hranice snadno překračují špatné nápady a pomýlené ekonomické představy se na obou březích Atlantiku vzájemně posilují.
Totéž bude platit pro stagnaci, kterou tyto politiky přinesou.
Britská vláda nedávno vydala dosud nejobsáhlejší studii ekonomických nákladů a rizik plynoucích z globálního oteplování, jakož i opatření, která by mohla snížit emise skleníkových plynů, v naději, že se tak podaří odvrátit nejhrozivější dopady.
Zpráva sepsaná pod vedením sira Nicholase Sterna z London School of Economics, jenž mě vystřídal ve funkci hlavního ekonoma Světové banky, dává jasně najevo, že otázkou již není, zda si můžeme dovolit proti globálnímu oteplování něco dělat, nýbrž zda si můžeme dovolit nedělat proti němu nic.
Zpráva navrhuje agendu, jejíž náklady by se rovnaly pouhému 1% roční spotřeby, ale ušetřily by světu rizikové ekvivalentní náklady, které jsou pětinásobně vyšší.
Uváděné náklady globálního oteplování přesahují údaje z předchozích studií, protože Sternova zpráva bere v úvahu množící se důkazy, že globální oteplování je nesmírně složitý a nelineární proces, takže existuje nezanedbatelná pravděpodobnost, že může postupovat mnohem rychleji, než se až dosud předpokládalo, a jeho rozsah může být oproti dosavadním předpokladům daleko vyšší.
Je dokonce možné, že studie ještě náklady značně podhodnocuje: klimatické změny totiž mohou vést například k větší variabilitě počasí, možnému zmizení nebo významné změně Golfského proudu – což je hrozba zejména pro Evropu – a šíření nemocí.
Když jsem se v roce 1995 účastnil Mezivládního panelu o klimatických změnách – vědecké skupině, která periodicky vyhodnocuje poznatky o globálním oteplování –, existovaly přesvědčivé důkazy, že koncentrace skleníkových plynů v atmosféře se od počátku průmyslové revoluce výrazně zvýšila, že k tomuto zvýšení významně přispěla lidská činnost a že to bude mít hluboké dopady na podnebí a hladinu moří.
Jen málokdo však tehdy tušil, že například na severním pólu budou tát ledovce tak rychle, jak se dnes podle všeho děje.
Někteří lidé přesto namítají, že jelikož nevíme jistě, jak zlé globální oteplování bude, měli bychom proti němu dělat jen málo nebo vůbec nic.
Podle mého názoru by nás však nejistota měla dnes nutit spíše k ráznější akci než k nečinnosti.
Jak říká jeden můj přítel z vědeckých kruhů: pokud jedete v autě, kterému mohou selhat brzdy, po horské silnici, blížíte se k útesu a kolem se snáší mlha, pojedete opatrněji, anebo méně opatrně?
Globální oteplování je jedním z oněch vzácných případů, u nichž se vědecká komunita obává budoucího vývoje více než běžná populace.
Vědci již totiž nahlédli, co může budoucnost věstit.
Jak poznamenává Sternova zpráva, nejzranitelnější budou jako obvykle chudí lidé.
Třetina Bangladéše se do konce tohoto století ocitne pod vodou.
Maledivy a přehršle tichomořských států zcela zmizí: bude to naše Atlantida jednadvacátého století.
Pro ekonoma je problém zjevný: znečišťovatelé nehradí v plné výši škody, které napáchali.
Znečišťování je globální externalita nedozírných rozměrů.
Rozvinuté země možná nechtějí Bangladéši a mizejícím ostrovním státům ublížit, avšak žádná válka by nemohla být ničivější.
S globální externalitou se lze nejlépe vypořádat prostřednictvím globálně dohodnuté daňové sazby.
To neznamená zvýšení celkového zdanění, nýbrž nahrazení některých současných daní v každé zemi daní za znečištění (případně za uhlík).
Zdaňovat věci, které jsou špatné, například znečištění, má totiž mnohem větší logiku než zdaňovat věci dobré, jako jsou úspory nebo práce.
Ačkoliv americký prezident George W. Bush tvrdí, že věří v trh, v tomto případě vyzval k dobrovolné aktivitě.
Využít sílu trhů – sílu tržních pobídek – je však mnohem smysluplnější než se spoléhat na dobrou vůli, zvláště když jde o ropné společnosti, které za svůj jediný cíl pokládají maximalizaci zisků bez ohledu na náklady pro ostatní.
Firma Exxon údajně financuje takzvané mozkové trusty, aby podkopala důvěru ve vědecký základ globálního oteplování, stejně jako kdysi tabákový průmysl financoval „výzkum“ s cílem zpochybnit platnost statistických zjištění prokazujících spojitost mezi kouřením a rakovinou.
Dokonce se zdá, že některé firmy tání ledovců v oblasti severního pólu vítají, protože se tím sníží náklady na těžbu ropy pod Severním ledovým oceánem.
Dobrou zprávou je, že existuje řada způsobů, jak prostřednictvím zdokonalených pobídek emise snížit – zčásti i odbouráním bezpočtu dotací na neefektivní činnosti.
USA dotují etanol založený na kukuřici a uvalují clo na etanol založený na cukru; v daňových zákonech se ukrývají miliardové dotace ropným a plynárenským společnostem.
A co je nejdůležitější, cenové signály, které ukazují skutečné společenské náklady na energii získanou spalováním fosilních paliv, podnítí inovace a ochranu přírody.
I malé změny v každodenních zvyklostech mohou znamenat obrovský přínos, pokud si je osvojí stamiliony lidí.
Například již pouhá změna barvy střechy v teplých oblastech tak, aby odrážela sluneční záření, případně vysázení stromů kolem domu, to vše může vést ke značným úsporám energie spotřebované na klimatizaci.
Máme jen jednu planetu a měli bychom si ji chránit.
Globální oteplování je riziko, jehož ignorování si prostě a jednoduše nemůžeme nadále dovolit.
LONDÝN – Při četbě nádherně napsané knihyCesta za sny mého otce, v níž se americký prezident Barack Obama zamýšlí nad svým raným životem a identitou, ohromí většinu lidí jeho věcný a intelektuální přístup.
To ještě neznamená, že je Obama bez emocí.
I on dokáže zuřit a plakat.
Zdá se však, že jen málokdy jedná na základě syrového sentimentu nebo instinktivních předsudků.
A protože je pragmatický a vysoce inteligentní, dříve či později si každé téma získá plnou pozornost jeho zvědavé a analytické povahy.
Připomeneme-li si slavnou televizní reklamu Hillary Clintonové v rámci demokratických primárek, pak se ukazuje, že Obama je přesně tím typem prezidenta, jehož by většina z nás chtěla mít „na stráži“ ve 3 hodiny ráno, kdy přijde onen telefonát o mezinárodní krizi.
Nebál by se totiž jednat, ale zároveň by byl připraven o věci nejprve přemýšlet.
Nemyslím si proto, že se Obama bude příliš trápit některými kritikami, jimž na konci prvního roku v úřadu čelí, ačkoliv se bezpochyby zakaboní nad porážkou demokratického kandidáta v doplňovacích volbách na uvolněné křeslo po Tedu Kennedym ve státě Massachusetts.
Před rokem byl Obama přehnaně chválen; po 12 měsících je přehnaná i jeho kritika.
Obama zdědil strašlivý odkaz – recesi, finanční krizi, Irák, Afghánistán.
Všechny tyto problémy nevyřešil.
Těžko však hledat nějaké jeho opravdu vážné chyby, snad s výjimkou toho, že se nechal sekýrovat izraelským premiérem Netanjahuem a vyvolal v Číně dojem, že je ochoten spokojit se s bilaterálním vztahem výlučně podle čínských not.
Nyní se zdá, že se i toto mění.
Obama už možná dospěl k pochopení, že když je člověk lídrem jediné světové supervelmoci a chce být respektován, je třeba, aby se ho ostatní alespoň trochu báli.
Americká levice kritizuje Obamu za to, že už nyní neobrátil směřování ekonomiky.
Pravice ho zlostně označuje za kryptokomunistu, protože chce, aby měl každý Američan zdravotní péči.
Zadíváme-li se na tuto dlouhodobou hru bez emocí, co si asi bude myslet samotný prezident?
Jedním z témat nacházejících se bezpochyby v Obamově hledáčku je problém, jenž celá léta vrhal na svět stín.
Když jsem v 50. a 60. letech vyrůstal, byl mír ve světě založen na jaderném patu mezi USA a Sovětským svazem.
Hlavní strategickou úvahou na obou stranách Berlínské zdi byl předpoklad, že učiní-li kterákoliv strana chybný krok, my všichni bychom mohli skončit v plamenech jaderného holokaustu.
V tehdejším geostrategickém žargonu se tomu říkalo „vzájemně zaručené zničení“ neboli MAD.
Tato zkratka byla naprosto přiléhavá.
Na ty doby už jsme zapomněli.
Přesto na naší planetě stále existuje 23 000 jaderných hlavic s výbušnou silou rovnající se 150 000 bombám z Hirošimy.
Teroristické skupiny by se bezpochyby rády některé z nich zmocnily.
Celkem existuje osm jaderných států – USA, Rusko, Velká Británie, Francie, Čína, Izrael, Indie a Pákistán.
Také Severní Korea má možná několik bomb.
Mnozí lidé se domnívají, že se jadernou bombu snaží vyvinout i Írán.
Potenciál k vývoji takové zbraně mají rovněž další státy s vlastními civilními jadernými kapacitami.
Počet zemí spadajících do této kategorie se zákonitě zvýší, poněvadž v příštích 20 letech se počet jaderných reaktorů zdvojnásobí.
Smlouva o nešíření jaderných zbraní (NPT) omezuje počet jaderných států.
V květnu se má konat konference o jejím obnovení a přehodnocení.
Obama si zjevně uvědomuje, že NPT je třeba posílit, aby se zabránilo tomu, že státy promění své civilní jaderné kapacity ve zbraně.
Obama však také ví, že chtějí-li stávající jaderné státy, aby jiné země akceptovaly tvrdší restrikce, budou muset samy omezit své jaderné arzenály.
To je téma zejména pro USA a Rusko, které disponují 95 procenty všech jaderných zbraní ve světě.
Navíc by pomohlo, kdyby se USA postavily rázně do čela tím, že ratifikují Smlouvu o všeobecném zákazu jaderných zkoušek.
Jaderné téma patří v Obamově agendě k nejvýznamnějším.
To, jak se s ním vypořádá, pomůže definovat celé jeho prezidentské působení.
Ještě než v květnu začne jít v rozhovorech do tuhého, bude třeba vyřešit otázku Íránu.
Ten tvrdí, že mu nejde o nic jiného než o možnost vyrábět jadernou energii.
S každým dalším odhalením tajných íránských objektů a plánů a s každým dalším odmítnutím Íránu jednat o zárukách, které by umožnily civilní využití jádra a současně zamezily výrobě jaderných zbraní, však sílí nedůvěra.
USA, Evropská unie a Rusko se snaží Írán do této otázky zapojit, ale zatím bezúspěšně.
Čína pravděpodobně zablokuje účinné sankce proti Íránu, protože má s touto zemí úzké vztahy v oblasti energetiky.
Konečný postoj Číny přitom bude mít hluboký dopad na její postavení v USA a v Evropě.
Toto jsou některé z velkých otázek, které bude Obama v následujícím roce i dalších letech řešit.
Vyřeší-li je správně, může na své krátkodobé kritiky zapomenout.
Naštěstí je dost chytrý na to, aby to věděl.
MNICHOV – Na chvíli to vypadalo, jako by se úvěrovému programu Evropské centrální banky ve výši bilionu eur, který do evropské bankovní soustavy napumpoval likviditu, podařilo uklidnit globální finanční trhy.
Teď už ale úrokové sazby u státních dluhopisů Itálie a Španělska zase rostou a blíží se zhruba 6&nbsp;%.
Jistěže se nemusí jednat o bod zlomu, za nímž už dluhové břemeno začne být neudržitelné.
Vždyť během dekády před zavedením eura úrokové sazby v&nbsp;jižní Evropě zřetelně převyšovaly 10&nbsp;%.
I Německo tedy muselo držitelům dluhopisů platit víc než 6&nbsp;%.
Nicméně trhy jasně signalizují rostoucí obavy, zda Španělsko a Itálie budou ochotné své dluhové břemeno snášet.
Hlavním problémem je Španělsko, kde je úhrn zahraničního dluhu soukromého a veřejného sektoru vyšší než v&nbsp;Řecku, Portugalsku, Irsku a Itálii dohromady, a podobně jako v&nbsp;Řecku nemá daleko ke 100&nbsp;% HDP (přesně jde o 93&nbsp;%).
Čtvrtina pracovních sil a polovina mladých lidí ve Španělsku je bez práce, což odráží ztrátu konkurenční schopnosti země v&nbsp;důsledku bubliny realit, již v&nbsp;předkrizovém období nafoukly laciné úvěry v&nbsp;eurech.
Současný deficit běžného účtu se drží na 3,5&nbsp;% HDP, navzdory recesí vyvolanému poklesu importu, zatímco ekonomická kontrakce zapříčiní, že Španělsko opět nesplní svůj cíl rozpočtového schodku.
Španělský dluh vůči zúčtovacímu systému ECB TARGET se navíc mezi únorem a březnem zvýšil o 55 miliard eur, protože bylo nutné kompenzovat kapitálové odlivy v&nbsp;této výši.
Od července 2011 španělský dluh vůči TARGET narostl o 199 miliard eur.
Odliv kapitálu je v&nbsp;plném proudu, přičemž více než vyrovnává přílivy z&nbsp;let 2008-2010.
Kumulativní úhrn od počátku prvního roku krize (2008) znamená, že Španělsko celý svůj deficit běžného účtu financovalo tištěním peněz.
Maličko lepší obrázek je v&nbsp;Itálii, kde se za posledních deset let bilance běžného účtu zhoupla od přebytku kolem 2&nbsp;% HDP ke schodku ve výši 3&nbsp;% HDP.
Dluh země vůči TARGET se od února do března zvýšil o 76 miliard eur, přičemž celkový nárůst od července 2011 činí 276 miliard eur.
I z&nbsp;Itálie odtéká kapitál; úprk investorů po likviditní injekci ECB dokonce zrychlil.
Dnes už je jasné, že značnou část úniku kapitálu ze zemí jako Španělsko a Itálie zapříčinila sama ECB, protože levné úvěrování, které nabídla, vypudilo soukromý kapitál.
Záměrem opatření ECB bylo obnovit důvěru a vyvolat oživení na mezibankovním trhu.
Ani v&nbsp;tomto nebyla příliš úspěšná, navzdory obrovské sumě peněz, již vyložila na stůl.
Vachrlatě teď ostatně vypadají i Francouzi.
Jelikož od července 2011 do ledna 2012 ze země odtékal kapitál, dluh Francie vůči TARGET se zvýšil o 95 miliard eur.
Francie také ztratila konkurenční schopnost, vzhledem k&nbsp;levným úvěrům, jež ve svých prvních letech přineslo euro.
Podle nedávné studie Goldman Sachs cenová hladina země musí klesnout odhadem o 20&nbsp;% vůči průměru eura, tedy devalvovat v reálných hodnotách, má-li si tamní ekonomika udržet v&nbsp;rámci eurozóny konkurenční schopnost.
Itálie bude muset devalvovat o 10-15&nbsp;% a Španělsko zhruba o 20&nbsp;%.
Přestože Řecko a Portugalsko čelí nutnosti deflace v&nbsp;celkové výši 30 respektive 35&nbsp;%, čísla platná pro Španělsko a Itálii jsou dost vysoká na to, aby byla důvodem k&nbsp;obavám o budoucí vývoj eurozóny.
Pokud se vzniklé nevyváženosti vůbec podaří napravit, půjde to jedině s&nbsp;velkým úsilím a za souhlasu s&nbsp;dekádou stagnace.
Pro Řecko a Portugalsko bude hodně náročné udržet se v&nbsp;euru.
Jsou tací, kteří by problém řešili posíláním čím dál levnějších úvěrů prostřednictvím veřejných kanálů – záchranných fondů, eurobondů či ECB – ze zdravého jádra eurozóny na strádající jih.
To by však střadatele a daňové poplatníky v&nbsp;jádrových zemích nespravedlivě nutilo poskytovat jihu kapitál za podmínek, s&nbsp;nimiž by nikdy dobrovolně nesouhlasili.
Německé, nizozemské a finské úspory ve výši 15, 17 respektive 21 tisíc eur na jednoho pracujícího obyvatele už se proměnily z&nbsp;obchodovatelných investic na pouhé kompenzační nároky vůči ECB.
Nikdo neví, jakou hodnotu tyto pohledávky budou mít v&nbsp;případě rozpadu eurozóny.
Avšak především by neustálé veřejné zajišťování levných úvěrů nakonec vedlo k&nbsp;vleklé neduživosti, ne-li k&nbsp;ekonomickému hroucení Evropy, protože eurozóna by se stala centrálně řízenou soustavou, v&nbsp;níž by investice ovládal stát.
Takové systémy nemůžou fungovat, protože potlačují kapitálový trh jako hlavní řídicí mechanismus hospodářské soustavy.
Člověk se neubrání údivu nad tím, jak bezhlavě se evropští politici pustili z&nbsp;tohoto kluzkého svahu.
LONDÝN – Veřejná důvěra ve finanční instituce a v orgány, které je mají regulovat, byla jednou z prvních obětí finanční krize.
Těžko to někoho překvapí, neboť se ukázalo, že dříve uctívané firmy zcela nerozumějí nástrojům, s nimiž pracují, ani rizikům, která na sebe berou.
Je obtížné nepřihlížet tomuto zaslouženému potrestání „pánů všehomíra“ s jistou dávkou soukromé škodolibosti.
Bude-li však ztráta důvěry přetrvávat, může to být bohužel nákladné pro nás všechny.
Jak poznamenal Ralph Waldo Emerson: „Naše nedůvěra je velmi drahá.“ Nositel Nobelovy ceny Kenneth Arrow zase před téměř 40 lety v souvislosti s ekonomikou poznamenal: „Lze věrohodně tvrdit, že ekonomická zpozdilost ve světě se dá z velké části vysvětlit absencí vzájemné důvěry.“
Ekonomický význam skutečně v řadě případů demonstroval silný vztah mezi mírou důvěry ve společnosti a její celkovou hospodářskou výkonností.
Bez vzájemné důvěry je ekonomická aktivita silně omezená.
Dokonce i uvnitř Evropy najdeme silné důkazy, že státy, v nichž panuje větší vzájemná důvěra, dosahují vyšší úrovně investic, obzvláště prostřednictvím investic rizikového kapitálu, a jsou ochotny uzavírat flexibilnější kontrakty, které jsou rovněž přínosné pro růst a investice.
Platí-li tedy, že krize poškodila důvěru ve finanční instituce – a ve vlády, které na ně dohlížejí –, pak by nám to nemělo být ani trochu jedno a měli bychom vymýšlet takové reakce, které se pokusí tuto důvěru obnovit.
Důkazy o krizi důvěry se však dosti obtížně interpretují.
Ve Velké Británii jsou výsledky nedávných průzkumů nejednoznačné.
Průzkumy vyzdvihované finančními firmami ukazují, že důvěra v ně se příliš nezmenšila a že jim lidé i nadále důvěřují dokonce více než britské veřejné zdravotní pojišťovně nebo BBC.
Průzkumy vyzdvihované BBC ukazují pravý opak.
Banky citují statistiky, které ukazují, že jim lidé důvěřují více než supermarketům, zatímco supermarkety se odvolávají na důkazy, podle nichž je pravda opačná, a expandují do sektoru finančních služeb ve víře, že jim veřejnost bude důvěřovat více než bankám, které musela vláda za velké peníze zachraňovat.
Trh dá již brzy jedné ze stran za pravdu.
Ve Spojených státech dnes existuje systematičtější nezávislý průzkum, který realizují ekonomové z Boothovy podnikatelské fakulty Chicagské univerzity.
Jejich index finanční důvěry založený na rozsáhlém průzkumu důvěry amerických domácností ve finanční lídry skutečně ukázal prudký pád důvěry koncem roku 2008 a počátkem roku 2009, tedy po kolapsu Lehman Brothers.
Pokles důvěry se týkal bank, akciového trhu, vlády i jejích regulačních orgánů.
Průzkum navíc ukázal, že klesající důvěra úzce souvisí s finančním chováním.
Pokud se jinými slovy výrazně snížila vaše důvěra v trh a způsob jeho regulace, pak se snížila i pravděpodobnost, že uložíte peníze do banky nebo je investujete do akcií.
Klesající důvěra tedy měla reálné ekonomické dopady.
Nejnovější průzkum zveřejněný v červenci letošního roku naštěstí ukazuje, že důvěra v banky a bankéře se začala zvedat, a to docela ostře.
Pro akciový trh je to pozitivní vývoj.
Oproti konci loňského roku se o něco zvýšila rovněž důvěra v reakci vlády a ve finanční regulaci.
Tento vzestup důvěry, který bezpochyby odráží snahu Obamovy administrativy reformovat nefunkční systém, který zdědil, je obzvláště významný, neboť nejprudší úbytek investičních záměrů byl zjištěn mezi těmi, kdo ztratili důvěru v regulační schopnost vlády.
Zdálo by se, že obnova důvěry ve Federální rezervní systém a v Komisi pro cenné papíry a burzy je důležitější než obnova důvěry v Citibank či AIG.
Pokračující spory v Kongresu o přesné detaily reformy by proto mohly mít ekonomické důsledky, pokud převládne dojem, že celý systém nedozná zásadních změn.
Všechny tyto údaje se týkají agregátní úrovně a odrážejí průměrné názory voličů a investorů.
Přesto také víme, že názory jednotlivců jsou pozoruhodně různorodé.
Někteří lidé silně důvěřují jiným lidem i firmám a institucím, s nimiž uskutečňují obchodní transakce.
Jiní lidé jsou přirozeně nedůvěřiví.
Vědci z Evropského univerzitního institutu ve Florencii a z Kalifornské univerzity nedávno ukázali, že existuje vztah mezi důvěrou a příjmem jednotlivce.
Celoevropský výzkum veřejného mínění, který se provádí už mnoho let, nám umožňuje dát oba faktory do souvislosti.
Jednoduchými, ale pádnými otázkami se snaží zjistit, do jaké míry mají jednotlivci sklon důvěřovat těm, s nimiž jednají.
Data kupodivu ukazují, že ti, jejichž míra důvěry se nachází hluboko pod průměrem země, ve které žijí, mají s vysokou pravděpodobností nižší příjem.
Je tomu tak pouze proto, že lidé s nízkými příjmy mají pocit, že je život nespravedlivý, a proto nedůvěřují lidem kolem sebe?
Zdá se, že nikoliv, protože je také pravda, že i velmi důvěřiví lidé mají podprůměrné příjmy.
Pokud se jinými slovy výrazně odchýlíte od průměrné míry důvěry ve společnosti, budete na tom pravděpodobně tratit – buď proto, že jste k ostatním tak nedůvěřiví, že si necháváte ujít příležitosti k investicím a vzájemně přínosným směnám, anebo proto, že jste tak důvěřiví, že se necháváte podvádět a zneužívat.
Když někdo, koho neznám, prohlásí: „Věřte mi“ – což pokládám za otravný konverzační tik –, obvykle zavřu peněženku.
Většina akademiků, kteří stojí na spodním konci příjmové škály zohledňující schopnosti a kvalifikaci, zřejmě činí totéž.
Možná bychom si měli důvěřovat o něco více – ale ne příliš.
NEW HAVEN – Současnou hospodářskou krizi předpověděla jen hrstka ekonomů a panuje mezi nimi jen chabá shoda ohledně jejích prapříčin.
Není tedy divu, že ekonomové nejsou v&nbsp;dobrém postavení, aby předložili prognózu, jak rychle krize skončí.
Samozřejmě, bezprostřední příčiny hospodářské krize známe všichni: lidé neutrácejí, protože jim poklesly příjmy, ztratili jistotu zaměstnání anebo obojí.
Můžeme ale udělat ještě jeden krok vzad: příjmy lidí jsou nižší a pracovní místa ohroženější proto, že neutráceli před nedávnem – a tak dále, zpět v&nbsp;čase, v&nbsp;opakujícím se koloběhu zpětných vazeb.
Jde o začarovaný kruh, ale kde a proč začal?
Proč se zhoršil?
Co jej zvrátí?
Právě u těchto otázek ekonomové nedokážou nabídnout jasné odpovědi.
Stav ekonomického poznání byl stejně mizerný během Velké hospodářské krize, která následovala po krachu burzy v&nbsp;roce 1929.
Ani tuto událost ekonomové nepředvídali.
Ve 20.&nbsp;letech někteří sice varovali před nadhodnoceným akciovým trhem, avšak deset let trvající depresi, která postihne celou ekonomiku, nečekali.
Na sklonku Velké hospodářské krize, v&nbsp;srpnu roku 1938, Ralph M.&nbsp;Blagden referoval v&nbsp;listu The Christian Science Monitor o sérii neformálních rozhovorů s&nbsp;americkými „profesory, experty na bankovnictví a představiteli obchodních sdružení a politických frakcí“, kteří do jednoho dostali tutéž otázku: „Co způsobuje recese?“ Z&nbsp;rozmanitosti odpovědí šla hlava kolem a nevzbuzovala důvěru, že vůbec někdo ví, z&nbsp;čeho nejhlubší krize kapitalismu pramení.
Uváděné příčiny byly „široce rozložené mezi vládu, pracovní síly, průmysl, mezinárodní politiku a domácí politické přístupy.“ Zahrnovaly pomýlené vměšování vlády na trhy, vysoké daně z&nbsp;příjmu a kapitálových výnosů, chybné měnové politiky, tlaky na zvyšování mezd, monopoly, nadstav zásob, nejistotu vyvolanou plány na reorganizaci Nejvyššího soudu, opětovné zbrojení v&nbsp;Evropě a strach z&nbsp;války, vládní podněcování roztržek mezi pracujícími, nadměrné úspory v&nbsp;důsledku úbytku obyvatel, zahraniční angažmá a snadnou dostupnost úvěrů před depresí.
Přestože je dnes ekonomická teorie mnohem dokonalejší, zeptáme-li se lidí na příčiny nynější krize, dostaneme povětšinou tytéž odpovědi.
Nesporně bychom zaslechli i některé nové: bezprecedentní bubliny na realitním trhu, globální přebytek úspor, mezinárodní obchodní nevyváženosti, neobvyklé finanční smlouvy, podřadné hypotéky, neregulované mimoburzovní trhy, chyby ratingových agentur, nespolehlivé cenové odhady nemovitostí a nevšímavost vůči rizikovosti protistrany.
Mnozí z&nbsp;těchto lidí, ba dokonce snad většina, by zřejmě měli valnou měrou anebo zčásti pravdu, jelikož hospodářskou krizi zapříčinila souhra mnoha faktorů, náhodný souběh řady negativních okolností, které smýkly finanční soustavou za kritický bod její soudržnosti.
V&nbsp;onom okamžiku tato nesnáz uchvátila všeobecnou pozornost, otřásla důvěrou veřejnosti a dala do pohybu negativní koloběh zpětných vazeb.
Naši pozornost přirozeně poutají nejhorší události. Právě proto, že nejhorší události jsou statistickými výchylkami, platí, že jejich příčiny jsou pravděpodobně mnohočetné.
Vezměme si otázku prognóz událostí, jako bylo zemětřesení na Haiti letos v&nbsp;lednu, které připravilo o život 200 tisíc lidí.
Získalo si pozornost proto, že bylo tak děsivé, co se týče počtu obětí a škod na majetku.
Kdyby však člověk udělal krok za snahu předpovědět výskyt zemětřesení k&nbsp;předpovídání rozsahu škod, určitě by z&nbsp;faktorů, jež mají určitý vliv, – dokonce včetně faktorů politických, finančních a pojišťovacích – bylo možné sestavit dlouhý seznam, podobný seznamu činitelů, jež zapříčinily celosvětovou hospodářskou krizi.
Výčet příčin krize skutečně nezná konce.
Vždyť ve spletitém ekonomickém systému, který se všemožně ovlivňuje mnoha zpětnými vazbami, události spouštějící bludný kruh mohou být zdánlivě tak nicotné jako příslovečný motýl v&nbsp;Amazonii, jenž mávnutím křídel vyvolá řetězec událostí, který vyústí až ve vzdálený hurikán.
Teorie chaosu v&nbsp;matematice takovou závislost na vzdálených a zdánlivě banálních vstupních podmínkách vysvětluje a objasňuje, proč je při vyhlídce dost daleko do budoucna nemožná extrapolace třeba i jen zdánlivě přesného pohybu planet.
Ani meteorologové nedokážou předpovídat počasí daleko do budoucnosti, ale mají alespoň jemné matematické modely.
Výkonné paralelní počítače jsou naprogramované tak, aby přinášely početní řešení diferenciálních rovnic odvozených z&nbsp;teorie hydrodynamiky a termodynamiky. Vědci podle všeho znají mechanismus, který určuje počasí, třebaže je z&nbsp;podstaty nesnadné extrapolovat do vzdálenější budoucnosti.
Problém makroekonomiky tkví v&nbsp;tom, že typy příčin zmiňovaných u současné krize, je těžké systematizovat.
Matematické modely, jež makroekonomové mají, se v&nbsp;některých ohledech mohou podobat modelům meteorologickým, ale jejich strukturální ucelenost nezaručuje žádná pevná, neměnná teorie.
Nejvýznamnější nová kniha o původech hospodářské krize,This Time Is Different od Carmen Reinhartové a Kennetha Rogoffa, je v&nbsp;zásadě souborem ponaučení, která jsme získali prakticky ze všech finančních krizí ve všech zemích během zaznamenaných dějin.
Kniha ale téměř úplně postrádá teorii.
Pouze zaznamenává opakující se vzorce.
V&nbsp;průběhu 800 let finančních dějin bohužel nacházíme jediný příklad skutečně těžké celosvětové kontrakce, totiž Velkou hospodářskou krizi 30.&nbsp;let 20.&nbsp;století.
Není tudíž snadné vědět, co přesně za současné krize na základě analýzy od Reinhartové a Rogoffa očekávat.
Ocitáme se tak v&nbsp;situaci, kdy se pokoušíme využít vzorců minulých, nestejných krizí k&nbsp;vyvození pravděpodobné prognózy pro krizi současnou.
Ve výsledku jednoduše nevíme, zda oživení bude rázné anebo neuspokojivé.
CAMBRIDGE – Mělo by víc zemí zřídit nezávislé fiskálně poradní orgány, aby do debat o národních rozpočtech vnesly větší objektivitu?
Uvězněný podvodník Bernie Madoff nedávno ve stručnosti vyjádřil mínění mnoha lidí o fiskální politice, když prohlásil, že „celá vláda je pyramidová hra“.
U výroku muže, který zemře za mřížemi poté, co se v&#160;roce 2008 zhroutil jeho vlastní pyramidový podvod v&#160;rekordní výši 50 miliard dolarů, možná bylo přání otcem myšlenky.
Osobně jsem přesvědčen, že Madoffovo nezáviděníhodné místo v&#160;knihách rekordů zůstane po jistou dobu pevné.
Přesto vzhledem k&#160;tomu, že mnohé z&#160;vlád největších zemí světa narážejí na smrtící kombinaci neudržitelného konvenčního zadlužení, bezprecedentních závazků v&#160;systému starobních penzí a zpomaleného růstu, se člověk neubrání otázce, jaký že vlastně máme fiskální plán.
V&#160;novém pojednání „A Decade of Debt“ (Dekáda dluhu) Carmen M. Reinhartová a já dokládáme, že obecný vládní dluh ve Spojených státech, zahrnující federální, státní i místní zadlužení, dnes už překonal rekord ve výši 120&#160;% HDP dosažený na konci druhé světové války.
Japonsko je samozřejmě v&#160;ještě horší kondici, neboť tamní vládní dluh dosahuje v&#160;úhrnu 200&#160;% HDP.
Ačkoliv to částečně kompenzují devizové rezervy, Japonsko teď stojí před obrovskými výdaji za sanaci následků katastrofy – a to vše ještě zjitřují depresivní demografické trendy.
Hladiny zadlužení mnoha dalších bohatých zemí jsou také nepříjemně blízko maximům za posledních 150 let, navzdory relativnímu míru ve velké části světa.
Snadná cesta ven neexistuje.
Prozatím náklady na dluhovou službu mírní nízké světové úrokové míry, avšak hladiny zadlužení lze snižovat jen velmi povlovně během dlouhých období, zatímco reálné (inflačně korigované) úrokové sazby se mohou zvyšovat mnohem rychleji, a to i v&#160;bohatých zemích.
Dluhové krize obvykle přicházejí zčistajasna a postihují země, na jejichž dluhové trajektorii jednoduše není místo pro chyby ani neplánované nesnáze.
Naprosto nejbezprostřednějším a nejpřímějším důsledkem nezávislé fiskální politiky by bylo zkrocení výdajů, neboť by předložila kontrapunkt k&#160;panglosovsky optimistickým vládním prognózám růstu a státního důchodu.
Nezávislý a respektovaný poradní orgán by teoreticky také mohl přimět vlády, aby přiznaly skryté náklady vládních záruk a mimobilančních dluhů.
Je načase promýšlet novátorské přístupy.
Jistěže, s&#160;mohutným sklonem většiny moderních politických systémů ke schodkovým výdajům žádná jednotlivá změna neskoncuje.
Ani riziku budoucího zadlužení a inflační krize žádná jednotlivá změna nezamezí.
Mnoho zemí potřebuje dalekosáhlé reformy, které zajistí větší efektivitu tamních daňových soustav a realističnost sociálních programů, včetně penzijních.
Nedávný nástup fiskálních rad je slibný institucionální začátek.
Řada zemí, mimo jiné Dánsko, Nizozemsko, USA a Belgie, má už dlouho agentury fiskálního dohledu, jmenujme kupříkladu americký Rozpočtový úřad Kongresu (CBO).
Jenže ač se tyto starší instituce ukázaly jako nesmírně užitečné, jsou obvykle značně svázané.
CBO například může volně publikovat dlouhodobé fiskální prognózy založené na vlastních nejlepších odhadech, ale je velkou měrou nucen akceptovat politicky nevěrohodné budoucí „korekce“ nominální hodnoty, což poněkud oklešťuje potenciální účinnost kritiky schodkových politik.
Řada vlád ve snaze zvýšit věrohodnost opatrně přistupuje ke zřizování fiskálně poradních orgánů s&#160;větší nezávislostí, přičemž vzorem se často stávají centrální banky.
K&#160;novému předvoji patří rady ve Švédsku, Velké Británii, Slovinsku a Kanadě.
Pravomoci švédské fiskální rady jsou obzvlášť široké a dávají jí mandát nejen k&#160;vytváření prognóz, ale i k&#160;hlubšímu pohledu na pohnutky, jež vedly k&#160;vládním politikám, a důsledky, které z&#160;nich plynou.
Během finanční krize by nezávislá fiskální rada teoreticky mohla přinášet neocenitelnou pomoc.
V&#160;USA takový orgán mohl přispět do diskuse o nákladech a přínosech sanačních programů a snad tak mohl pomoci k&#160;ukončení kongresové paralýzy a obrnit nervy k&#160;přenesení větší míry rizika pozitivního vývoje na daňové poplatníky.
Bylo by přehnané očekávat, že tyto nové fiskální instituce budou v&#160;brzké budoucnosti stejně významné či mocné jako centrální banky.
Nad měnovou politikou panuje mnohem větší konsenzus než nad politikou fiskální.
Nadto je fiskální politika mnohem komplikovanější a má mnoho dimenzí.
Přesto se nastavený všeobecný princip jeví jako důležitý krok k&#160;fiskální příčetnosti.
Samozřejmě že samotné fiskální rady nestačí, ať už jsou koncipované třeba sebelépe.
I napříště bude pro každou generaci lákavé si říct: „Moje vnoučata budou dvakrát nebo třikrát bohatší než já, takže koho trápí, že budou splácet jakýsi dluh?“ Silný sklon ke schodkům navíc vychází z&#160;politického cyklu, jelikož přední činitelé se posilováním viditelných výdajů na úkor skrytých dluhů a nižších dlouhodobých investic snaží přikrášlit zdání ekonomického zdraví a prosperity.
Aby se těmto silným tlakům fiskální rady ubránily, bude jejich práci nutné prověřovat pravidelnými audity mezinárodních agentur, jako je Mezinárodní měnový fond, aby se ochránila jejich nezávislost a upevnila zodpovědnost.
Ovšemže se ještě může ukázat, že pravdu měl Bernie Madoff a že jeho pyramidová hra nebyla ze všech největší.
Účelným krokem k&#160;vyřešení trvajícího hlavolamu nadměrných deficitů by ale mohlo být více transparentnosti a systematického nezávislého hodnocení vládních politik.
Rozhodně jde o jeden z&#160;inovativnějších a slibnějších nápadů, jenž vzešel z&#160;jinak spíše neplodné politické krajiny.
Pád Slobodana Miloševiče nesnáze na Balkáně nevyřešil. Právě naopak – dodává jim na naléhavosti.
Jugoslávie byla rozdrobena, ale rozpad není u konce.
Vojislav Koštunica byl sice zvolen prezidentem Jugoslávie, ale jeho mandát vychází výlučně z podpory Srbska.
Černá Hora, partner a podřízený Srbska v jugoslávské federaci, povětšinou volby bojkotovala a kosovští Albánci je rovnou ignorovali.
Přesto byla Jugoslávie nedávno přijata do OSN.
Celá řada problémů přitom zůstává nedořešena: například vztahy mezi Srbskem a Černou Horou či status Kosova (nemluvě o provincii Vojvodina na severu Srbska).
Jakékoli řešení – jakýkoli návrh na změnu – zplodí nový konflikt z důvodu střetu nároků na suverenitu.
Jakkoli svůdné může být řešení tohoto rébusu narýsováním nových hranic nebo založením nových entit, nelze jej řešit z pohledu státní suverenity.
Tradiční řešení by problémy na Balkáně jen dále protahovalo.
Je zapotřebí nového přístupu: Evropská unie by měla využít perspektivy celoevropské integrace jako způsobu k podpoře integrace na regionální úrovni.
Evropská unie by mohla fungovat jako magnet, který spojuje celou Evropu a tím pádem také jednotlivé země regionu.
Tato myšlenka se obyvatelům regionu zamlouvá, ale je jen na EU, aby ji uskutečnila.
Po útoku sil NATO na Kosovo učinili evropští vedoucí představitelé tento přístup jedním z pilířů vize EU pro Balkán, která je zastřešena Paktem stability, podepsaným na Sarajevském summitu v červenci roku 1999.
Pakt o stabilitě je nicméně pouhou skořápkou, jíž je třeba vyplnit nějakým obsahem.
Vhodnou dobou pro to bude záhřebská konference, kterou na 24. listopadu svolává Francie jakožto předsednická země EU.
Evropská unie by měla balkánským zemím předložit tento tříbodový program:
▫ Do jednoho roku zavést celní unii s přednostním přístupem na trhy EU.
Za vzor lze použít existující celní unii mezi EU a Tureckem.
Jakmile všechny tyto země dosáhnou s EU dohody, bude na celém Balkáně automaticky existovat volný obchod.
To ovšem bude jistou dobu trvat.
Přesto by k tomu měla EU vydat signál a jednostranně otevřít své hranice pro zboží dovážené z Balkánu.
Zájmy Evropské unie to nijak neohrozí, poněvadž země, jichž by se opatření týkalo, nemají dnes na trhu EU dohromady více než jedno procento.
▫ Do dvou let zavést regionální daň z přidané hodnoty, jež by nahradila ztracené příjmy ze cla.
Rozdíly v nepřímých daních, kam spadá například DPH, jsou jednou z překážek rozvoje obchodu.
Je zapotřebí je v celém regionu sjednotit.
Regionální sazbu daně z přidané hodnoty bude pravděpodobně nutno mírně zvýšit, a to v případě, že na kompenzaci ztrát v příjmech ze cla, jež budou důsledkem celní unie, nebude stačit omezení výdajů.
▫ Na dobu tří let a v postupně klesajícím rozsahu poskytnout zainteresovaným zemím dočasnou rozpočtovou podporu, která bude podléhat dohledu EU nad rozpočtovými výdaji.
Poněvadž zisk z regionální DPH nebude okamžitý, měla by EU na přechodnou dobu poskytnout finanční pomoc.
Oblast, které by se měl tento plán týkat, zahrnuje Bulharsko, Chorvatsko a Albánii, a dále Srbsko, Bosnu, Makedonii, Černou Horu a Kosovo.
Možná je rovněž spoluúčast Rumunska a Moldovy.
Bulharsko a Chorvatsko by se daly k účasti přemluvit za předpokladu, že by to nebylo na překážku jejich kandidatuře na členství v EU.
Výše rozpočtové podpory by závisela na stavu jednotlivých zemí.
(Například Bulharsko by kompenzaci nepotřebovalo, protože do velké míry již samo zrušilo celní sazby.)
Ve srovnání s náklady na vojenské a mírové operace jde tady o směšně nízké částky.
Podle mého odhadu by v prvním roce stačilo 750 milionů eur, v druhém roce 500 milionů a ve třetím roce 250 milionů eur.
(Pokud by se účastnily také Rumunsko a Moldávie, byla by čísla o něco vyšší.)
Tato čísla spadají do rámce příslibů, jež Evropská unie v souvislostí s Paktem o stabilitě již vyslovila. Krom toho by neměl být ani problém je přizpůsobit Berlínské dohodě o rozpočtu Evropské unie na období let 2000-2005, pokud členské země EU budou souhlasit s přemístěním nevynaložených výdajů.
Rozpočtová podpora v kontextu celní unie by byla rozhodně účinnější metodou nakládání s finančními prostředky EU než jakýkoli jiný, tradičnější postup.
Tento tříbodový program by se mohl stát základnou pro hospodářské oživení regionu.
Odstranil by dva významné zdroje korupce a nevýkonnosti: celní úřady a zneužívání státních peněz obecně.
Vytvořil by obchodní oblast, jež by byla dostatečně velká na to, aby mohla produkovat jak místní, tak zahraniční investice.
Německá marka dnes na Balkáně funguje jako de facto společná měna.
Veškeré zákazy spojené s jejím užíváním by měly být zrušeny; ve smyslu obchodu a investic by tak hranice pozbyly své platnosti.
Lepší hospodářské vyhlídky a posílení institucí by pak měly pozitivní dopad na politické klima v celém regionu jihovýchodní Evropy.
Srbsko pomalu šplhá ze dna propasti.
Úspěšné a pokojné svrhnutí tyrana dalo do pohybu proces celonárodní obnovy.
Má však před sebou ještě dlouhou cestu.
Opozice zdědila zkrachovalou zemi a polorozpadlé instituce.
Obyvatelstvo, zklamané pokračující a prohlubující se chudobou a izolací, se začíná ptát, co se s jejich zemí a v jejich zemi během posledních deseti let stalo.
Lidé se ptají po zločinech spáchaných Miloševičovým režimem na nich samých, na Srbech.
Musejí se začít vyrovnávat se zločiny, jež byly spáchány na jiných – v Chorvatsku, Bosně a Kosovu.
Až se tento proces rozběhne, budou mnohé problémy, které dnes připadají nezvládnutelné, řešeny mnohem snáz.
Zvolení Koštunici prezidentem Jugoslávie je nedokončenou revolucí: mnozí ze staré gardy stále sedí ve svých křeslech.
Hnací sílu, jejímž impulsem bylo svržení Miloševiče, je nutno zachovat.
Miloševič byl svržen s vírou na konec izolace Srbska.
Nyní je na Evropě, aby dodržela svůj slib.
Pokud se předsedající Francii nepodaří tento moment pořádně chytit do rukou, bude zmařena historická šance.
PRAHA – Když jsem naslouchal tomu, co někteří Evropané říkali, zatímco se má vlast chystala na převzetí předsednictví Evropské unie, jako bych zaslechl tlumené ozvuky nechvalně proslulého popisu Československa z úst Nevilla Chamberlaina coby „vzdálené země, o níž víme málo“.
Mám za to, že k oživení tohoto přezíravého přístupu přispěl pomýlený pokus Donalda Rumsfelda před několika lety vyvolat rozepři mezi „starou a novou“ Evropou.
Skutečnost je taková, že nic takového jako „stará a nová“ Evropa neexistuje a nikdy neexistovalo.
Rozchod s komunismem a znovusjednocení Evropy máme za sebou už téměř dvě desetiletí.
My Češi jsme 100% Evropané a byli jsme jimi, i když nás od demokratické Evropy oddělovala železná opona.
Ostatně naše proevropské cítění může být spíš silnější, protože naše členství v Unii, tak jako naše svoboda, je relativně nové.
Nikdo v Evropě se tedy nemusí obávat, že by Česká republika měla nějakou nostalgickou či výstřední agendu, již by chtěla Unii vnutit.
Právě naopak, události uvalily určitou agendu na Evropu, jíž se nemůžeme vyhnout a k jejímuž naplňování bude zapotřebí solidarity čili opravdové unie.
Prvořadým a nejnaléhavějším z problémů, jimž čelíme, je finanční a ekonomická krize, která prostupuje EU.
Poměry napříč Unií se bohužel nejprve zřejmě zhorší, než se začnou zlepšovat.
Mohou se rozšířit sociální nepokoje, jaké jsme nedávno zaznamenali v Řecku, neboť hospodářský pokles nejspíš neúměrně zasáhne mladé Evropany, kteří si budou hledat zaměstnání v době, kdy jim evropské podniky ve finanční tísni dokážou nabídnout jen málo pracovních míst.
Úkolem pro Unii opět bude obracet zoufalství v naději.
My Češi o tom něco víme, jelikož trýznivá ekonomická transformace, jíž jsme prošli v 90. letech minulého století, nás naučila ledacos o tom, jak správné politiky dokážou sevření beznaděje prolamovat.
Abychom dnešní finanční a ekonomickou krizi zkrotili, Evropa bude muset vytrvat ve spolupráci, již až dosud prokazovala.
Samotná existence Unie a obzvlášť eura už pomohla zabránit konkurenčním devalvacím a krátkozrakým politikám ožebračujícím okolní státy, které pustošily Evropu během 30. let minulého století – naposledy, co kontinent čelil takto surovému hospodářskému propadu.
Nesmíme ale usnout na vavřínech a doufat, že síly národního egoismu zůstanou pevně na uzdě.
Populistům jejich obvyklou zteč, že EU je lhostejná k osudu běžných lidí, pro tuto chvíli znemožnil koordinovaný fiskální stimul evropských vlád.
Bude ovšem zapotřebí další koordinace politik, jednak abychom se vyrovnali s krizí, jednak abychom znovuobnovili normy EU, až se černá mračna začnou protrhávat.
Je sice pravda, že v těchto mimořádných časech byla flexibilita Paktu stability a růstu rozšířena, ale platí, že úspěch první dekády eura zajistila právě jeho pravidla.
Ta je nutné beze změn obnovit, má-li se Evropa vrátit na cestu udržitelného růstu, a za tímto účelem bude zapotřebí už nyní zformovat konsenzus.
Druhou klíčovou výzvou, s níž se budeme během svého evropského předsednictví potýkat, je Rusko.
Je nezbytné dojednat novou Dohodu o partnerství a spolupráci (DPS) mezi EU a Ruskou federací.
Jednání v této věci měla seriózně začít už loni, ale do dění zasáhla válka v Gruzii a odročila je na později.
Rozhovory teď byly znovu navázány, ale pozadí našeho vyjednávání se dramaticky změnilo.
Ruská ekonomika je nyní v mnohem horším stavu než hospodářství členských zemí EU.
Ruský rozpočet kvůli propadu světových cen ropy a plynu krvácí a po léta zanedbávané investice do energetického sektoru země způsobují ochabování produkce, ekonomy už dlouho předvídané.
Až dosud se Rusko o novou DPS zajímalo méně než EU, protože dvě třetiny ruských vývozů do Unie tvoří přírodní zdroje, které vynášejí i bez pevných pravidel, která zajišťuje DPS.
Vzhledem k neúprosným změnám hospodářských poměrů je teď však v  národním zájmu Ruska ubezpečit mezinárodní trhy, že je pro podnikání spolehlivým prostorem, k čemuž by nová DPS posloužila jako ideální signál.
Navíc bez nové DPS by jednotlivé evropské státy mohly považovat za nezbytné usilovat o další bilaterální dohody s Ruskem.
Ostatně mnohé členské země EU se už nějakou dobu předhánějí, aby zjistily, kdo se uvnitř Unie stane nejbližším přítelem Ruska.
Dvojstranné dohody, které z těchto dostihů pramení, však vznikají občas na úkor ostatních členů Unie a mohou narušovat rovnováhu vztahů uvnitř Unie jako celku. Pevné základy pro bilaterální i celounijní vztahy s Ruskem dokáže zajistit jedině principiální rámec EU.
Hlavní silou Evropy v zahraniční politice není její oddanost multilateralismu založenému na pravidlech, navzdory jeho nepochybnému významu, nýbrž jednota.
Když propukla gruzínská krize, Evropa se sjednotila kolem společného postoje ohledně ruského stažení.
Úkolem České republiky a dále švédského předsednictví EU, které bude následovat po tom našem, je udržet během postupu jednání o DPS právě tuto jednotu.
Během 90. let chybovaly Spojené státy i Evropa tím, že Rusko shovívavě přehlížely s nadějí, že se situace vystříbří. Rusko by pochybilo, kdyby dnes reagovalo podobně a snažilo se jednání o DPS zdržovat v naději, že by mu snad jednou nějaký přístupnější předseda EU mohl nabídnout měkčí podmínky.
Tak jako všechny předsednické země EU, i my budeme při vyjednávání zastupovat zájmy širší Unie.
PRINCETON – To, co nedbalou produkcí skleníkových plynů způsobujeme naší planetě, dětem a vnoučatům a chudým lidem, patří k největším mravním špatnostem našeho věku.
24. října se proti této nespravedlnosti můžete postavit.
24. říjen je Den 350.
Tento název pochází od počtu částic na milion (ppm) oxidu uhličitého v atmosféře, který bychom podle Jima Hansena, zřejmě nejpřednějšího světového klimatologa, neměli překročit, máme-li se vyvarovat potenciálně katastrofální změně klimatu.
Mírou závažnosti našeho problému je, že už teď CO2 dosahuje 386 ppm a každoročně jej o dvě ppm přibývá.
Nutnost snižovat skleníkové plyny začala být čím dál jasnější, když se opakovaně ukázalo, že prognózy globálního oteplování – pranýřované jako „poplašné zprávy“, když se před pouhými několika lety objevily – jsou příliš konzervativní.
Blížíme se do bodu, za nímž už nebude návratu, neboť začnou působit zacyklené zpětné vazby a budou planetu nadále ohřívat, ať děláme, co děláme.
Jedním příkladem je tání arktického letu.
Před čtyřmi sty let cestovatelé hledali legendární „severovýchodní průliv“ podél severu Evropy a Ruska do Číny.
Zjistili, že arktický ledovec je nepřekonatelný a brzy od svého úsilí ustoupili.
Letos severovýchodní cestou zdárně proplouvala komerční plavidla.
To je jen jedna z mnoha čerstvých dramatických známek toho, že klima se mění a planeta je teplejší, než po velice dlouhou dobu byla.
Arktické vody bez ledu ale nejsou pouhým symptomem globálního oteplování.
Jsou zároveň příčinou dalšího oteplování: led a sníh odrážejí sluneční paprsky.
Povrch bez ledu pohltí více tepla ze slunce než s pokrývkou sněhu či ledu. Jinými slovy, tím, že naše emise skleníkových plynů zapříčinily takové oteplení, že taje arktický led, vytvořily smyčku zpětné vazby, která vyvolá další oteplování a tání ledu, i kdybychom hned zítra přestali skleníkové plyny vypouštět.
Další zpětnovazební smyčky představují podobné nebezpečí.
V oblastech Sibiře, které se dříve nazývaly „permafrost“, neboť se mělo za to, že půda je zde neustále promrzlá, jsou uvězněna obrovská množství metanu, mimořádně silného skleníkového plynu.
Jenže území, která bývala zamrzlá, dnes tají, uvolňují metan, a tak přispívají k dalšímu oteplování – a k dalšímu tání, které uvolňuje další metan.
Rozvojové státy začínají chápat, jak nehorázné je vlastně současné rozložení emisí skleníkových plynů.
Na zářijovém summitu OSN o změně klimatu rwandský prezident Paul Kagame poukázal na to, že zatímco vyspělé země mimo Afriku nesou za problém téměř výhradní zodpovědnost, jeho nejhorší důsledky zřejmě dolehnou na Afriku, která má mizivé prostředky na to, aby si s potížemi poradila.
Kagame navrhl, aby byla každé zemi přidělena roční kvóta emisí CO2 a aby rozvojové země, které kvótu nevyčerpají, směly přebytek prodat zemím, které svůj strop překročí.
Peníze, jež by rozvojové země takto získaly, by nebyly zahraniční pomocí, ale spíše uznáním toho, že bohaté státy musí zaplatit za to, co si v minulosti jednoduše přisvojily: mnohem větší než spravedlivý díl schopnosti atmosféry vstřebávat naše odpadní plyny.
Srí Lanka si osvojila podobný přístup a za použití studií Mezivládního panelu OSN ke změně klimatu vypočetla, že environmentálně přípustné uhlíkové emise v roce 2008 činily nanejvýš 2172 kilogramů na osobu.
Celosvětové emise na hlavu ale ve skutečnosti dosáhly 4700 kilogramů čili více než dvojnásobku přijatelného limitu.
Emise v bohatých zemích přípustnou hranici dalece přesahovaly, kdežto srílanské emise, dosahující 660 kilogramů, byly hluboko pod ní.
Srílanská vláda k tomu poznamenala: „Znamená to, že nízkoemisní země jako my nemohou vypouštět víc, protože náš prostor už bez našeho souhlasu spotřebovaly vyspělé země či přední světoví producenti emisí.“
Tato situace představuje křivdu obrovských rozměrů, připomínající dnes zavrhovaný kolonialismus západních mocností v devatenáctém století – a přitom je zřejmě ještě mnohem horší.
Práce na odčinění této nespravedlnosti musí začít na schůzce ke změně klimatu, která se v prosinci bude konat v Kodani.
Řada politických lídrů vyjádřila podporu ráznému postupu ve věci změny klimatu, ale to, co většina z nich pokládá za „rázný postup“, nebude stačit na to, abychom se vrátili pod 350 ppm.
V některých zemích, včetně Spojených států, existují překážky, které brání podniknutí i velice mírných opatření.
24. října budou lidé bezmála ve všech zemích vyvíjet různé snahy, aby zvýšili povědomí o nutnosti mezinárodní úmluvy s cílem vrátit atmosféru k 350 ppm CO2.
Horolezci s transparenty se vydají vysoko do Himalájí, kde tají ledovce, a potápěči zase k australskému Velkému bariérovému útesu, ohroženému změnou klimatu.
Kostelní zvony 350krát odbijí, městy projede 350 cyklistů a na mnoha místech bude vysazeno 350 stromů.
Na adresewww.350.org zjistíte, co se děje ve vašem okolí, můžete se přidat anebo tu zveřejnit svůj nápad.
Nezůstávejte ale sedět s nadějí, že snažení ostatních bude mít dostatečný vliv.
Jednou se vás vnoučata zeptají: cos udělal pro to, aby ses vypořádal s největší morální výzvou své doby?
Když mi bylo v roce 1960 sedm let, otevřela mi babička Angelica oči ohledně významu 8. května 1945, dne, kdy nacistické Německo kapitulovalo a druhá světová válka v Evropě skončila.
Trávili jsme právě letní prázdniny v Normandii, kde osvobozování Evropy od nacismu v „den D“, tedy 6. června 1944 započalo.
Jednoho večera jsem poslouchal, jak se rodiče s babičkou baví o minulosti.
Podrobnosti jejich rozhovoru jsem již zapomněl, ale dodnes slyším babiččino úlevné povzdechnutí, když prohlásila: „Díkybohu, že jsme tu válku prohráli!“
Z pohledu dítěte nebylo samozřejmé, že prohra je dobrá věc.
Babička však měla jistě pravdu, když položila rovnítko mezi porážku a osvobození.
Čím více přemýšlím o poučení, které mi před 45 lety poskytla, tím zřetelněji vidím v jejích slovech další, byť méně očividný rozměr: Jsme to „my“, kdo válku prohrál.
Němci jako skupina lidí nebyli nevinnými oběťmi malého gangu zločinných cizáků zvaných „nacisté“ – nacismus byl vnitřní ideologií, kterou podporovaly miliony Němců, a každý Němec nesl zodpovědnost za její zvěrstva, ať už jí byl jako jednotlivec věrný, či nikoliv.
V dnešním Německu se drtivá většina občanů hlásí k tvrzení, že 8. květen 1945 byl dnem osvobození – nejen pro Evropu, ale i pro samotné Německo.
V porovnání s veřejným míněním v roce 1960 je to jistě obrovský pokrok.
Paradoxně však může obsahovat také prvek zapomnění, poněvadž vede k tendenci zakrývat skutečnost, že k osvobození byla nutná vojenská porážka.
Abych použil babiččina slova, osvoboditeli zde nejsme „my“, nýbrž „oni“.
Způsob, jakým lidé nazírají na minulost, nám toho o jejich současných postojích vypovídá více než minulost sama.
Právě to má označovat výraz „politika paměti“.
A právě proto také nezáleží na tom, zda se příslušné události odehrály před 60 lety (jako druhá světová válka), 90 lety (jako v případě genocidy Arménů), nebo dokonce před 600 lety (jako bitva na Kosově poli v roce 1389).
Násilný konflikt v minulosti může přežívat jako válka vzpomínek v současnosti, jak lze pozorovat na současném sporu mezi Čínou a Jižní Koreou na jedné straně a Japonskem na straně druhé.
Válka vzpomínek pak může někdy vést k násilnému konfliktu v budoucnosti.
Někdejší pachatelé se často pokoušejí delegitimizovat morální nadřazenost svých někdejších obětí tvrzením, že i oni byli oběťmi.
Proto bylo 60. výročí bombardování Drážďan zápalnými pumami spojeneckých sil 13. února 1945 z pohledu německé „politiky paměti“ pravděpodobně klíčovější, než bude 60. výročí 8. května 1945.
Krajně pravicové skupiny tento útok, při němž zahynulo nejméně 30 000 lidí, hanebně označily za „drážďanský holocaust bomb“.
Jejich propagandistická kampaň naštěstí skončila neúspěchem.
Ačkoliv je pravda, že tisíce civilistů zabitých v Drážďanech a dalších německých městech byly na úrovni jednotlivců nevinné, nemůže být pochyb, že se stalo morálním imperativem, aby bylo Německo kolektivně poraženo.
Na levé straně německého politického spektra zůstává tvrzení, že 8. květen 1945 byl dnem osvobození, i nadále nezpochybněno.
Někdy se však potlačuje, že k dosažení tohoto výsledku bylo zapotřebí nasadit mohutnou sílu.
Levicový pacifismus má sklon tuto prostou skutečnost přehlížet.
Jeho slogan „Už nikdy válku!“ je jen polovinou pravdy – druhou polovinou je „Už nikdy ústupky!“ Osmý květen 1945 nebyl „hodinou nula“, jak zní oblíbené německé úsloví.
Doma i v zahraničí mu předcházela absence preventivního odporu vůči hrozbě, která během třicátých let v nacistickém Německu narůstala.
Existuje ještě další poučení.
Ano, 8. květen 1945 byl dnem osvobození, k němuž rozhodující měrou přispěla sovětská armáda.
Pro miliony obyvatel střední a východní Evropy však po osvobození následoval Stalinův utiskovatelský režim.
Současná válka vzpomínek mezi pobaltskými republikami a Ruskem v souvislosti s mezinárodními oslavami v Moskvě 9. května tohoto roku připomíná Německu zvláštní dějinnou zodpovědnost.
Německo-sovětský pakt o neútočení, takzvaný pakt Hitlera se Stalinem uzavřený v srpnu 1939, byl doplněn o tajný dodatek, který rozděloval hraniční státy Finsko, Estonsko, Lotyšsko, Litvu, Polsko a Rumunsko do sfér zájmů obou stran.
Omlouvání nacistických zvěrstev poukazováním na stalinistické zločiny je však intelektuálně i morálně nepřijatelný úskok.
Až kancléř Schröder odcestuje do Moskvy na oslavy na Rudém náměstí, měl by mít na paměti i podíl nacistického Německa na pobaltské tragédii.
Osmého května letošního roku nám budou veřejní řečníci připomínat, jak je důležité nezapomenout.
Budou zdůrazňovat, že nepoučíme-li se z dějin, budou se dějiny zákonitě opakovat.
To vše je naprosto pravda.
Já osobně si však rovněž vzpomenu také na babiččinu větu: „Díkybohu, že jsme tu válku prohráli!“ Díkybohu – a díky všem těm statečným spojeneckým vojákům, kteří obětovali životy pro svobodu Evropy.
CAMBRIDGE – Možná to potrvá ještě několik měsíců nebo i pár let, ale Spojené státy a další rozvinuté ekonomiky se tak či onak nakonec z dnešní krize zotaví.
Světová ekonomika už však zřejmě bude vypadat jinak.
Přestože již máme nejhorší fázi krize za sebou, pravděpodobně se ocitneme v poněkud deglobalizovaném světě, ve kterém mezinárodní obchod poroste pomalejším tempem, externích financí bude méně a a chuť bohatých zemí na velké deficity běžného účtu se podstatně sníží.
Věstí to rozvojovým zemím zkázu?
Není to nezbytné.
V rozvojových zemích mívá růst tři odlišné varianty.
Tou první je růst tažený půjčkami v zahraničí.
Druhým typem je růst coby vedlejší produkt prudkého vzestupu cen komodit.
A třetí je růst stimulovaný hospodářskou restrukturalizací a diverzifikací na nové produkty.
První dva modely jsou ohroženější než třetí.
Je však zbytečné kvůli tomu nespat, protože oba jsou závadné a v konečném důsledku neudržitelné.
Více by nás měly trápit potenciální nesnáze zemí ze třetí skupiny.
Tyto státy budou muset zásadně změnit svou politiku, aby se přizpůsobily nové realitě dneška.
První dva růstové modely bez výjimky končí špatně.
Půjčky v zahraničí umožňují spotřebitelům a vládám žít nějakou dobu nad poměry, avšak spoléhání se na zahraniční kapitál je nerozumná strategie.
Problémem není jen skutečnost, že tok zahraničního kapitálu může snadno obrátit směr, ale i fakt, že tento kapitál vytváří nesprávný typ růstu, založený na nadhodnocené měně a investicích do neobchodovatelného zboží a služeb, jako jsou bydlení a výstavba.
Růst tažený vysokými cenami komodit je rovněž náchylný na cenové propady, a to z obdobných důvodů. Ceny komodit mají sklon pohybovat se v cyklech.
Když jsou vysoké, dokážou vytlačovat investice do výrobních podniků a jiného, netradičního obchodovatelného zboží.
V zemích se slabými institucemi navíc boom komodit často plodí ošklivou politiku, což vede k nákladným bojům o výnosy ze zdrojů, které bývají zřídkakdy investovány moudře.
Není tedy překvapením, že pokud nějaké země zaznamenaly v uplynulých šesti desetiletích výrazný a dlouhodobý růst, pak jsou to ty, které se spolehly na odlišnou strategii a podpořily diverzifikaci na výrobní a jiné „moderní“ zboží.
Díky tomu, že získaly vyšší podíl na světových trzích výrobního zboží a dalších neprimárních produktů, vytvořily tyto země větší počet pracovních příležitostí v oborech s vysokou produktivitou.
Jejich vlády neprosazovaly pouze zdravé základní ukazatele (např. makroekonomickou stabilitu a orientaci navenek), ale také to, co by se dalo nazvat „produktivistickou“ politikou: podhodnocené měny, průmyslovou politiku a finanční kontroly.
Ztělesněním tohoto přístupu se stala Čína.
Její růst přiživovala mimořádně rychlá strukturální transformace zaměřená na stále důmyslnější průmyslové zboží.
V posledních letech si navíc vytvořila značný obchodní přebytek ve vztazích s USA, které jsou protějškem její podhodnocené měny.
Nebyla to však jen Čína.
Také další země, které před velkým krachem z roku 2008 zaznamenávaly rychlý růst, měly obvykle obchodní přebytky (nebo jen velmi malé schodky).
Tyto země nechtěly být příjemci kapitálových toků, poněvadž si uvědomovaly, že by to silně nabouralo jejich potřebu udržet si konkurenceschopnou měnu.
Dnes se již všeobecně uznává, že vysoké vnější nerovnováhy – ztělesněné bilaterálním obchodním vztahem mezi USA a Čínou – se významnou měrou podílely na loňském velkém krachu.
Globální makroekonomická stabilita vyžaduje, abychom se v budoucnu podobně velkým nerovnováhám na běžném účtu vyhnuli.
Návrat k vysokému růstu v rozvojových zemích si však žádá, aby tyto země obnovily důraz na obchodovatelné zboží a služby.
V minulosti tento důraz usnadňovala ochota USA a několika dalších rozvinutých států jít do velkých obchodních deficitů.
Pro rozvojové země se středními příjmy však už tato strategie není proveditelná.
Jsou tedy požadavky na globální makroekonomickou stabilitu a na růst v rozvojových zemích ve vzájemném rozporu?
Střetne se potřeba rozvojových zemí podstatně zvýšit nabídku průmyslových produktů s netolerancí světa vůči obchodním nerovnováhám?
Vnitřní konflikt v podstatě přestane existovat, jakmile pochopíme, že růst v rozvojových zemích nezávisí na výši jejich obchodního přebytku, ba ani na objemu jejich exportu.
Podstatná je jejich produkce moderního průmyslového zboží (a služeb), která se může bez omezení rozšiřovat tak dlouho, dokud se současně s ní zvyšuje domácí poptávka.
Udržování podhodnocené měny je výhodné v tom, že dotuje výrobu tohoto zboží, ale nevýhodné v tom, že zatěžuje domácí spotřebu – proto vytváří obchodní přebytek.
Stimulujeme-li průmyslovou výrobu přímo, můžeme zachovat výhody a eliminovat nevýhody.
Existuje řada způsobů, jak toho dosáhnout, včetně snížení nákladů na domácí vstupy a služby prostřednictvím cílených investic do infrasktruktury.
Ještě silnějším nástrojem může být otevřená průmyslová politika.
Podstatné je, že rozvojové země, kterým záleží na konkurenceschopnosti svých moderních sektorů, si mohou dovolit nechat svou měnu (či spíše její reálnou hodnotu) zhodnocovat, pokud uplatňují alternativní politiku, která podporuje průmyslovou činnost přímočařeji.
Dobrou zprávou tedy je, že rozvojové země mohou pokračovat v rychlém růstu, i když se světový obchod zpomalí a ochota ke kapitálovým tokům a obchodním nerovnováhám poklesne.
Jejich růstový potenciál nemusí být vážně zasažen, pokud tyto země pochopí důsledky nového světového uspořádání pro domácí i mezinárodní politiku.
Jedním takovým důsledkem je skutečnost, že rozvojové země budou muset nahradit politiku působící prostřednictvím měnového kurzu reálnou průmyslovou politikou.
Dalším důsledkem je, že vnější političtí aktéři (například Světová obchodní organizace) budou muset být k této politice tolerantnější, pokud budou její dopady na obchodní bilanci neutralizovány prostřednictvím vhodných úprav reálného měnového kurzu.
Výraznější uplatňování průmyslové politiky je cena, kterou je nutno zaplatit za snížení makroekonomických nerovnováh.
George W. Bush je posedlý bojem proti terorismu, zejména vojenskou odpovědí na terorismus.
Tuto posedlost odráží i americká zahraniční politika.
Za armádu, včetně výdajů za válku v Iráku, Spojené státy letos utratí kolem 450 miliard USD, zatímco na překonání světové chudoby, celosvětové degradace životního prostředí a globálních nemocí vynaloží nanejvýš 15 miliard USD.
Jinými slovy, zahraničněpolitické výdaje USA se třicetkrát silněji zaměřují na armádu než na budování globální prosperity, světového veřejného zdravotnictví a udržitelnosti životního prostředí.
Po celý rok 2003 žil svět Bushovou posedlostí.
Debata o Iráku dominovala mezinárodní diplomacii a zabrala téměř veškerou agendu OSN.
Válka v Iráku stála život bezpočet nevinných lidí, například při bombovém útoku na sídlo OSN v Bagdádu.
Bushova zaměřenost na jednostranný, vojenský přístup ke globálním problémům zároveň podnítila nepokoj a nestabilitu v celém islámském světě, což vedlo k šíření terorismu v Turecku, severní Africe, Saúdské Arábii a jihovýchodní Asii.
Povaha bolestí světa tuto zúženou strategii stěží ospravedlňuje.
Soustředěnost na terorismus na úkor ostatních záležitostí a kladení důrazu na vojenskou reakci vůči němu nemůže zajistit prosperitu a mír, ba ani výraznější snížení počtu útoků.
Zatímco 11. září 2001 v USA zahynulo 3000 nevinných lidí, v Africe denně zemře 8000 nevinných dětí na malárii.
Nicméně malárii lze předcházet a léčit ji.
Problém tkví v tom, že velká část Afriky je příliš chudá a nedokáže zavést prevenci (sítě nad lůžky) ani léčbu (protimalarické léky), jež by dokázaly každoročně zachránit miliony dětí.
Denní výdaje USA v Iráku převyšují jejich celoroční útratu za potírání malárie v Africe.
Rok 2003 se blíží ke konci a nadešel čas, aby světoví lídři pomohli vyvést svět z okruhu tohoto obsedantního a selhávajícího přístupu americké vlády.
Prezidentu Bushovi je třeba dát jasně najevo, že se USA nedočkají žádné opravdové mezinárodní podpory, pokud bude Amerika bez ustání hovořit o terorismu, aniž by se zároveň výrazněji zabývala problémy, které se skutečně dotýkají většiny světa: chudobou, nedostatečným přístupem k nezávadné vodě a k hygieně, náchylností k nemocem a klimatickými změnami.
Paradoxně, prezident Bush tvrdí, že OSN se neřídí svými sliby.
Nedávno v Londýně prohlásil, že ,,věrohodnost OSN závisí na její ochotě držet slovo a jednat, když je zapotřebí činů."
Přesto USA opakovaně porušují své vlastní závazky vůči OSN.
Tak například na Mezinárodní konferenci o financování pro rozvoj v mexickém Monterrey Amerika v březnu 2002 podepsala Monterreyský konsenzus, který zahrnuje závazek bohatých zemí zvýšit svou rozvojovou pomoc na 0,7% národního důchodu.
To by znamenalo roční navýšení zahraniční pomoci USA o 60 miliard USD - tedy přibližně o částku, již letos utratily v Iráku.
Avšak prezident Bush svůj slib jednoduše ignoroval.
Existuje mnoho dalších podobných závazků, jež USA v posledních letech učinily vůči OSN a jež jsou nadále naprosto nesplněny.
USA coby signatář Rámcové úmluvy OSN o změně klimatu (UNFCC) roku 1992 přislíbily podniknout kroky proti lidskou činností vyvolaným klimatickým změnám.
Dosud ale nepodnikly nic.
V rámci deklarace z Dauhá z roku 2001 se Amerika také zavázala, že otevře své trhy nejchudším státům na světě.
Přesto letos v létě v mexickém Cancúnu odmítla své trhy otevřít exportu ze sotva přežívajících afrických ekonomik.
Tento výčet by mohl pokračovat dál a dál.
Na Miléniovém summitu roku 2000 se USA zavázaly usilovat o snižování globální chudoby, přesto v tomto směru učinily jen málo.
Na johannesburském Světovém summitu o udržitelném rozvoji v roce 2002 se Amerika zavázala k ochraně globálních ekosystémů, o níž jsme ovšem od té doby mnoho od amerických zákonodárců neslyšeli.
Amerika bezesporu není jedinou zemí, která selhává v prosazování mezinárodních cílů přijatých v OSN.
Ovšem vzhledem k tomu, že USA je nejbohatším a nejmocnějším státem na zemi, jejich přezírání má ničivé účinky.
Jestliže USA skutečně chtějí vykořenit terorismus, musí si uvědomit spojitost mezi extremismem, chudobou a degradací životního prostředí a porozumět zápasu o přežití, který vedou chudí ve všech koutech světa.
Svět by ale neměl vyčkávat, než Amerika přijde k rozumu.
Spojené státy představují 5% světové populace a pouhý jeden hlas mezi 191 zeměmi ve Valném shromáždění OSN.
Chudé země, obzvlášť demokracie rozvojového světa - Brazílie, Jižní Afrika, Indie, Mexiko, Ghana, Filipíny - by měly říct: ,,Musíme se věnovat záležitostem, které se týkají nás, a ne pouze USA."
V roce 2004 bude svět ze všeho nejvíc potřebovat deklaraci nezávislosti na americké umíněnosti.
Turecko sice zdánlivě upadlo v USA v nemilost, to se ale může projevit jako skryté požehnání.
Irácká válka a na skřipec natažená diplomacie, jež k ní vedla, by mohly vyřešit vnitřní spor Turecka mezi ,,strategickým spojenectvím" s Amerikou a úsilím o vstup do EU.
Loňským listopadovým volbám, které k moci vynesly Stranu spravedlnosti a rozvoje (AKP), předcházela rozepře mezi členy tehdejší vládní koalice ohledně schválení reforem požadovaných EU.
Některé liberální skupiny této ,,sekulární" koalice vystoupily z vlády a spojily se s islamisty, aby reformy protlačily parlamentem.
Po příchodu k moci se předáci AKP, bývalí islamisté, kteří se proměnili v ,,konzervativní demokraty", energicky zapojili po boku USA, EU a OSN do záležitostí pohybujících se od Kypru po Irák a od práv kurdského jazyka po ostatní lidskoprávní záležitosti v Turecku.
Vzhledem k tomu, že AKP na vlastní kůži poznala represivní praktiky tureckého ,,sekulárního" státu a připustila, že lidská práva je třeba chránit ve všech ohledech, ukázala se jako důvěryhodný partner v rozhovoru se Západem.
USA, soustředěné na domnělý přízrak ,,střetu civilizací" mezi islámem a Západem, přijaly moderní, Západu přizpůsobenou tvář AKP jako jistou šanci a vybídly EU, aby Turecku umožnila vstup.
Dnes jak ,,konzervativní demokraté", tak liberálové podporují přijetí všech reforem potřebných k získání členství v EU, zatímco odpůrci zahrnují levicové i pravicové krajní nacionalisty a některé skupiny ,,sekulárních" kruhů.
Evropané mohli situaci rázně převážit ve prospěch reformátorů, kdyby konečně na loňském prosincovém summitu lídrů EU odměnili snahy proevropských Turků.
Namísto toho EU nechala Turecko znovu čekat a odložila oficiální vyjednávání, která by beztak mohla k dovršení spět po celé roky.
Vytrvalá neochota Evropy přivádí Turky do obtížné situace.
Američané si přejí pro Turecko - dlouholetého člena NATO a blízkého spojence USA - plnohodnotné členství v EU, zatímco Evropané si stěžují na úlohu tureckých ozbrojených sil v domácí politice.
Paradoxem je to, že se Evropa udržováním politického odstupu a tedy omezováním tureckých možností může přičinit o posílení pozice Turecka jako vojenské základny USA.
Alespoň před válkou v Iráku se právě takto záležitost vyvíjela.
Navzdory silnému tlaku USA poté turecký parlament neočekávaně odmítl vládní návrh povolit americkým jednotkám v zemi zahájit z tureckého území invazi.
Odmítnutí umožnit Američanům přístup k vojenským základnám na území země ve výsledku znemožnilo otevřít během války severní frontu.
Turecká vláda se dokonce pokusila o regionální iniciativu směřující k mírovému řešení krize. O takové snaze žádná z dnešních členských zemí EU nemohla ani uvažovat.
Parlamentní odmítnutí amerického vojska jasně vyvrátilo domněnky, že Turecku šlo především o výši amerického balíčku pomoci nabízeného jako podnět ke spolupráci.
Názory, které hlasování označují za odhalení skutečného ,,islamistického" charakteru vlády, ignorují fakt, že jediná opoziční strana v parlamentu, Republikánská lidová strana - založená Atatürkem a dodnes zcela ,,sekularistická" - hlasovala proti návrhu.
Obdobně i další součásti tureckého sekulárního zřízení, včetně prezidenta a představitelů vojenského velení, buď byly proti myšlence války v Iráku, nebo se k ní přinejlepším stavěly lhostejně.
Turecká armáda udržovala ve věci mlčení a neobvykle jen přihlížela průběhu civilního politického procesu.
Zcela odlišně se ozbrojené síly zachovaly dříve, když veřejně kritizovaly kyperské iniciativy AKP.
Jejich mlčení ohledně Iráku odráželo zlé předtuchy nad oběma nechtěnými možnostmi: buď podpořit plán USA a riskovat posílení kurdských snah o nezávislý stát, nebo odporovat Američanům a ohrozit zásadní strategický vztah.
Rozhodly se podřídit se civilnímu vedení a parlamentu, který zamítnutím amerického plánu reflektoval převažující protiválečné mínění veřejnosti.
Až po tomto hlasování náčelník štábu veřejně podpořil původní návrh na povolání amerického vojska.
Ve skutečnosti ona údajně islamistická strana dokázala obratně vyjednávat s neústupnými USA, radit se s tureckou armádou a prezidentem a předávat informace veřejnosti a parlamentu.
Když se vedení strany ocitlo na tenkém ledě, neboť bylo v situaci, z níž se nedalo vyjít s úspěchem, jasně vyložilo, o co se hraje, a uvážlivě přenechalo poslední slovo parlamentu.
Výsledkem bylo vítězství turecké demokracie, které si uvědomil celý svět.
Po vojenské operaci USA v Iráku by se karta mohla obrátit nečekaným způsobem.
Jak se Amerika prosazuje v Iráku, vojensko-geopolitický význam Turecka může poklesnout.
Přesto vyhlášený americký cíl vybudovat v Iráku muslimskou demokracii jedině posílí symbolickou důležitost Turecka jako vzoru.
Tento posun ve strategické roli Turecka by také mohl dát vzniknout nové vnitrostátní rovnováze mezi armádou a silami, jež se snaží prosadit reformu.
S pečlivým vedením by se Turecko mohlo ocitnout na cestě k Evropě a zároveň obnovit svůj vztah k Americe.
CAMBRIDGE – Letos patrně vyvrcholí muka eura. To je buď vydrží, anebo padne.
Přežití eurozóny vyžaduje věrohodné řešení její dlouhotrvající krize suverénního dluhu, což ovšem vyžaduje řešení dvou makroekonomických nevyvážeností – externí a fiskální –, které jsou jádrem krize.
Krize odhalila hluboké disparity v konkurenční schopnosti, jež se uvnitř eurozóny vyvinuly.
V&nbsp;letech 1996 až 2010 se jednotkové mzdové náklady v&nbsp;Německu zvýšily jen o 8&nbsp;% a ve Francii o 13&nbsp;%.
Srovnejme si to s&nbsp;24&nbsp;% v&nbsp;Portugalsku, 35&nbsp;% ve Španělsku, 37&nbsp;% v&nbsp;Itálii a šokujícími 59&nbsp;% v&nbsp;Řecku.
Výsledkem jsou rozsáhlé obchodní nevyváženosti mezi zeměmi eurozóny a problém dále zjitřují velké fiskální deficity a vysoké hladiny veřejného dluhu v&nbsp;jižní Evropě (a Francii), z&nbsp;velké části vůči zahraničním věřitelům.
Je k&nbsp;řešení těchto nevyvážeností nezbytný rozpad eurozóny?
Předpokládejme například, že by mělo odejít Portugalsko a znovu zavést escudo.
Následná kurzovní devalvace by okamžitě snížila cenu portugalských vývozů, zvýšila jeho dovozní ceny, stimulovala ekonomiku a přinesla tolik potřebný růst.
Jenže výstup z&nbsp;eura by byla zapeklitá věc.
Následný chaos by mohl snadno převážit nad krátkodobými přínosy pro konkurenční schopnost, jež by se dostavily s&nbsp;devalvací.
Existuje pozoruhodně jednoduchá alternativa, která nevyžaduje, aby sužované ekonomiky jižní Evropy odstoupily od eura a znehodnotily své směnné kurzy.
Skládá se ze zvýšení daně z přidané hodnoty a současného snížení daní ze mzdy.
Náš nedávný výzkum dokládá, že taková „fiskální devalvace“ má na ekonomiku velice podobné účinky, co se týče vlivu na HDP, spotřebu, zaměstnanost a inflaci.
Měnová devalvace funguje tím, že zdražuje dovozy a zlevňuje vývozy.
Posun zátěže od daní ze mzdy na DPH by přinesl totéž.
Nárůst DPH zvyšuje ceny importovaného zboží, neboť na zahraniční firmy doléhá vyšší daň.
Aby se zajistilo, že domácí firmy nebudou motivovány ke zvýšení cen, růst DPH musí doprovázet snížení daní ze mzdy.
Navíc vzhledem k&nbsp;tomu, že export je od DPH osvobozený, poklesly by ceny domácího vývozu.
Žádaných konkurenčních účinků kurzovní devalvace lze tedy dosáhnout i při setrvání v&nbsp;eurozóně.
Tato politika může pomoci i ve fiskální oblasti.
Pozitivní dopady zvýšení konkurenční schopnosti na růst mohou, tak jako u kurzovní devalvace, posílit fiskální pozici, neboť zvýší příjmy z&nbsp;daní.
Významná výhoda fiskálních devalvací je navíc v&nbsp;tom, že generují další příjmy v&nbsp;úměře k&nbsp;obchodnímu deficitu země.
Pro země, které trpí slabou konkurenceschopností, a proto hospodaří s&nbsp;obchodním deficitem, to obvykle znamená vyšší státní důchod, zejména krátkodobě.
Fiskální devalvace, stejně jako ty kurzovní, mají své vítěze a poražené.
Obě fungují jako daň z&nbsp;majetku: inflace znamená, že držitelé dluhopisů utrpí reálnou ztrátu, úměrnou svému bohatství a rozsahu devalvace.
Pokud se neupraví daně z&nbsp;kapitálu, srovnatelná ztráta postihne držitele domácích akcií.
Naproti tomu mnohé transfery, například pomoc v&nbsp;nezaměstnanosti, nemocenské dávky a veřejné penze, jsou indexované k&nbsp;inflaci, a tak si reálnou hodnotu zachovají.
Totéž platí pro minimální mzdy.
Tyto přerozdělovací efekty hrají v&nbsp;politice kurzovních devalvací důležitou úlohu a většina těchto účinků se dostavuje i při fiskálních devalvacích.
Fiskální devalvace mají už své zastánce.
Vláda francouzského prezidenta Nicolase Sarkozyho dokonce takovou devalvaci právě ohlásila.
Obavám, že fiskální devalvace bude v&nbsp;rozporu s&nbsp;pravidly eurozóny, lze čelit prostým poukazem na to, že německá vláda takovou devalvaci uskutečnila už v&nbsp;roce 2007, byť pod jiným názvem, když zvýšila DPH ze 16&nbsp;% na 19&nbsp;% a srazila odvody zaměstnavatelů na sociální pojištění z&nbsp;6,5&nbsp;% na 4,2&nbsp;%.
Krátce, ke kurzovní devalvaci existují jednoduché fiskální alternativy, které se dokážou vypořádat s&nbsp;krátkodobými problémy jihoevropských zemí s konkurenční schopností.
Ovšemže, schůdné fiskální devalvace budou svým rozsahem omezené.
Společně s&nbsp;restrukturalizací dluhu, vstřícnou měnovou politikou, likviditní podporou ze strany Evropské centrální banky a tolik potřebnými strukturálními reformami však mohou přispět k&nbsp;usazení otřesených ekonomik na pevný základ, aniž by došlo k&nbsp;rozpadu eurozóny či významné recesi v&nbsp;důsledku úsporných opatření.
KODAŇ – Uprostřed rostoucí vlny obav z klimatických změn schválilo mnoho zemí – mimo jiné Brazílie, Austrálie, Spojené státy a členské země Evropské unie – v prvních letech nového tisíciletí zákony, které zakazovaly nebo silně omezovaly přístup ke klasickým žárovkám.
Cíl byl pochopitelný: kdyby všichni lidé na světě nahradili většinu klasických žárovek energeticky úspornými „kompaktními zářivkami“ (CFL), mohli bychom ušetřit 3,5% veškeré elektřiny a o 1% snížit emise CO2.
Současná snaha republikánů v americkém Kongresu zvrátit úsilí Američanů o zákaz klasických žárovek tuto diskusi oživila.
Podle mnoha lidí prosazují tuto agendu primitivní popírači klimatických změn.
Předpoklad, že zákazy jsou nejchytřejším způsobem, jak bojovat proti globálnímu oteplování, si však zaslouží bližší pozornost.
Řekněme si to jasně: bojovat proti globálnímu oteplování potřebujeme.
To však ještě neznamená, že bychom měli jednoduše odbourat všechny emise.
Spalování fosilních paliv má i své značné výhody a my bychom tyto výhody měli poměřovat s náklady.
Daň z uhlíku by se měla rovnat jeho škodlivosti.
Nejlepší odhad činí v tomto směru asi 7 dolarů na tunu CO2 nebo 0,015 eura na litr benzinu.
Většina rozvinutých zemí už takto vysokou (a často mnohem vyšší) daň na elektřinu a fosilní paliva má, i když tato částka zahrnuje také náklady na znečištění ovzduší a nejistotu dodávek.
Pořizovací cena kompaktních zářivek je sice vyšší, ale jejich celková cena za celou dobu životnosti je mnohem nižší, poněvadž spotřebovávají daleko méně energie (což platí ještě výrazněji, pokud se do daní na elektřinu zahrnou náklady emisí CO2).
Z jednoduchého hlediska nákladů a přínosů se tedy zdá logické, aby většina lidí přešla z klasických žárovek na novou, zelenější technologii.
Právě to je na technologických řešeních klimatických změn skvělé: je-li nějaká alternativní možnost levnější, lidé ji začnou používat.
V mé domácnosti svítíme kompaktními zářivkami a mne těší vědomí, že produkuji méně emisí CO2 a současně šetřím peníze.
Proč je tedy nezbytné zakazovat staré žárovky?
Důvodem je skutečnost, že peněžní náklady představují jen jeden z faktorů.
Mnoho lidí obtěžuje, že kompaktním zářivkám nějakou dobu trvá, než se „zahřejí“.
Případně mají pocit, že jejich světlo je „nějaké divné“.
Anebo se obávají, že když se kompaktní zářivka rozbije, může šířit jedovatou rtuť.
A u některých lidí mohou energeticky úsporné zářivky vyvolávat epileptické záchvaty a migrénu.
Jedním z faktorů je také pořizovací cena, zejména pro lidi, kteří mají hluboko do kapsy.
A na místech, kde se příliš často nesvítí, může levnější klasická žárovka stát v celkovém vyjádření méně než její energeticky úsporná alternativa.
Asi byste předpokládali, že si lidé dokážou pro sebe vybrat optimální žárovku nebo zářivku sami.
Stoupenci postupného omezování přístupu ke klasickým žárovkám však tvrdí, že to vědí lépe.
Jak nedávno prohlásil americký ministr energetiky Steven Chu: „Bereme lidem možnost, která jim umožňuje dál plýtvat vlastními penězi.“
Ponecháme-li stranou ostatní možné námitky, tkví problém v tom, že tento názor předpokládá, že všechny klasické žárovky mají nižší hodnotu než 7 dolarů na tunu CO2.
To však zjevně neplatí pro lidi trpící kvůli novým zářivkám migrénami nebo epileptickými záchvaty, pro lidi mající vážné obavy ze rtuti nebo pro lidi, kteří mají jiné důvody preferovat klasické žárovky.
Řešení by se mělo zaměřovat na zdokonalení technologie – na otázku, jak zajistit, aby byly kompaktní zářivky bezpečnější a svítivější, aby rychleji nabíhaly a šetřily více energie, takže jimi větší počet lidí nahradí větší počet svítidel.
Nejsou to však jen žárovky, které se politici pokoušejí zakázat.
Členové Evropského parlamentu drtivou většinou hlasů zakázali venkovní topidla, jež jeden europoslanec označil za „luxus, který si planeta nemůže dovolit“.
Kdo rozhoduje o tom, co je to luxus?
A kde to skončí?
Neměli bychom zakázat také klimatizaci nebo satelitní přijímače, protože je někteří lidé pokládají za luxusní?
Neměli bychom zakázat osobní automobily všude tam, kde nás z místa A do místa B může přepravit veřejná doprava při nižším objemu emisí CO2?
Promítnout náklady CO2 (spolu s mnoha dalšími faktory) do ceny, kterou musíme zaplatit, abychom mohli jet autem nebo se ohřáli na terase, má smysl, avšak v situaci, kdy útlum nějaké technologie pokračuje pomaleji, než si někteří zákonodárci přejí, není zákaz správným řešením.
Ke skutečnému snížení uhlíkových emisí dojde teprve ve chvíli, kdy se díky zdokonaleným technologiím jednotlivcům i firmám vyplatí změnit své chování.
Kompaktní zářivky a další pokroky nám mohou do jisté míry pomoci, ale stále je potřeba překonat obrovské technické překážky, než se fosilní paliva obecně budou moci stát méně atraktivními než jejich zelenější alternativy.
A právě zde se spousta politiků mýlí.
Vlády příliš hovoří o zavedení relativně vysoké uhlíkové daně na emise a příliš málo se zaměřují na smysluplné posílení výzkumu a vývoje, který může přinést nezbytný průlom.
Omezování dostupnosti „nesprávných“ žárovek nebo venkovních topidel není v konečném důsledku správná cesta.
Globální oteplování vyřešíme pouze tak, že zajistíme, aby alternativní technologie byly lepší než naše současné možnosti.
Lidé po celém světě se je pak rozhodnou používat.
TOKIO – Rok 2009 byl pro Čínu dobrý.
Její ekonomika uprostřed celosvětové recese stále pádila vpřed.
Americký prezident Barack Obama Čínu navštívil a jeho vystupování se neslo spíše v duchu prosebníka u císařského dvora než vůdce největší supervelmoci světa.
Dokonce i kodaňský summit o klimatických změnách skončil přesně tak, jak Čína chtěla: neúspěchem snahy přimět Čínu nebo kterýkoliv jiný průmyslový stát k podstatnému snížení uhlíkových emisí, přičemž za viníka byly označeny Spojené státy.
Čínská vláda pod vedením komunistické strany má všechny důvody k sebevědomí.
Proč tedy musel být noblesní bývalý profesor literatury Liou Siao-po odsouzen k 11 letům vězení pouze proto, že veřejně prosazoval svobodu projevu a konec vlády jedné strany?
Liou byl v roce 2008 spoluautorem petice Charta 08, kterou podepsaly tisíce Číňanů a jež vyzývá k respektování základních práv. Liou není násilný rebel.
Jeho názory obsažené v článcích na internetu jsou navýsost mírumilovné.
Přesto byl uvězněn za „podvracení státní moci“.
Představa, že by Liou mohl být schopen podkopat nesmírnou moc Komunistické strany Číny, je křiklavě absurdní.
Přesto se úřady zjevně domnívaly, že z něj musí učinit exemplární příklad, aby zabránily ostatním ve vyjadřování podobných názorů.
Proč režim, který navenek působí sebejistě, pokládá pouhé názory či dokonce mírumilovné petice za tak nebezpečné?
Snad je to tím, že se necítí tak jistý, jak vypadá.
Bez legitimity nemůže žádná vláda vládnout s jakoukoliv mírou sebedůvěry.
Existuje řada způsobů, jak legitimizovat politická ujednání.
Liberální demokracie je jen nedávným vynálezem.
V minulosti fungovala dědičná monarchie, mnohdy podpořená božskou autoritou.
A některé moderní autokraty, jako je Robert Mugabe, zase legitimizovala pověst bojovníků za národní svobodu.
Čína se v minulém století nesmírně proměnila, ale v jednom ohledu zůstala stejná: stále v ní vládne náboženské pojetí politiky.
Legitimita zde není založena na principu „něco za něco“, na nezbytných kompromisech a neustálém vyjednávání, které tvoří základ ekonomického pojetí politiky, o něž se opírá liberální demokracie.
Základem náboženské politiky je naopak shora vnucená společná víra v nějakou ideologickou ortodoxii.
V imperiální Číně jí byla konfuciánská ortodoxie.
Ideálem konfuciánského státu je „harmonie“.
Pokud se všichni lidé přizpůsobí nějaké konkrétní věrouce včetně morálních kodexů chování, konflikty vymizejí.
Poddaní budou v tomto ideálním systému přirozeně poslouchat panovníky, stejně jako synové poslouchají otce.
Po různých revolucích v prvních desetiletích dvacátého století nahradila konfuciánství čínská verze komunismu.
Čínské intelektuály lákal marxismus, protože byl knihomolský, zaváděl novodobou morální ortodoxii a stejně jako konfuciánství byl založen na příslibu dokonalé harmonie.
V komunistické utopii se měly střety zájmů rozplynout.
Vláda předsedy Maa tak kombinovala prvky čínského imperiálního systému s komunistickým totalitářstvím.
Rovněž tato ortodoxie však byla odsouzena k uvadnutí.
Jen málo Číňanů, dokonce i v nejvyšších patrech komunistické strany, je dnes přesvědčenými marxisty.
Tím vzniklo ideologické vakuum, které v 80. letech hbitě zaplnily hamižnost, cynismus a korupce.
Tato krize rozdmýchala demonstrace po celé Číně, které společně vešly ve známost jako „Tchien-an-men“.
Liou Siao-po byl v roce 1989 aktivním mluvčím studentských protestů proti korupci oficiálních míst a za větší svobodu.
Krátce po krvavém zásahu na Tchien-an-men vystřídala čínský marxismus nová ortodoxie: čínský nacionalismus.
Pouze vláda jedné strany mohla zaručit pokračující vzestup Číny a ukončit staletí národního ponížení.
Komunistická strana ztělesňuje osud Číny coby velké mocnosti.
Pochybovat o tom není pouze pomýlené – je to i nevlastenecké, ba přímo „protičínské“.
Z tohoto hlediska byly kritické názory Liou Siao-pa skutečně podvratné.
Vrhají totiž pochybnosti na oficiální věrouku a tím i na legitimitu státu.
Klást si spolu s mnoha dalšími lidmi otázku, proč čínský režim odmítl v roce 1989 jednat se studenty – nebo proč dnes odmítá urovnat nějakým způsobem vztahy se svými kritiky –, znamená nepochopit podstatu náboženské politiky.
Jednání, kompromis a urovnání jsou známkami ekonomické politiky, v níž má každá dohoda nějakou cenu.
Naproti tomu ti, kdo vládnou na základě sdílené víry, si jednání nemohou dovolit, protože by podkopalo víru samotnou.
To neznamená, že ekonomické pojetí politiky je Číňanům naprosto cizí – nebo že demokratický Západ nezná její náboženské pojetí.
Lpění na ortodoxii je však v Číně dodnes natolik silné, že zůstává prvotní obranou proti politické krizi.
Tyto věci se mohou změnit.
V jiných konfuciánských společnostech, jako jsou Jižní Korea, Tchaj-wan nebo Japonsko, dnes existují vzkvétající liberální demokracie a není důvod se domnívat, že v Číně takový přechod není možný.
Změnu však pravděpodobně nevyvolají tlaky zvenčí.
Mnoho cizinců včetně mě podepsalo dopis protestující proti uvěznění Liou Siao-pa.
Lze doufat, že to Liouovi poskytne útěchu a dodá to morální vzpruhu Číňanům, kteří jeho názory sdílejí.
Je však nepravděpodobné, že takové aktivity zapůsobí na ty, kdo věří v současnou ortodoxii čínského nacionalismu.
Dokud se Čína nevymaní ze sevření náboženské politiky, Liouovy ideály zřejmě kořeny nezapustí.
To nevěstí nic dobrého nejen pro Čínu, ale ani pro zbytek světa.
Amerika v těchto týdnech diskutuje o tom, zda má nebo nemá zaútočit na Irák. V důsledku tohoto vývoje se začínají množit obavy, že proces zotavování americké ekonomiky se zastaví a že bez úhony nezůstane ani globální ekonomika.
Sílí názor, že mezi potenciálem růstu americké ekonomiky a jejím skutečným výkonem zůstane ještě nadlouho hluboká propast.
Může se situace vyhrotit ještě více?
Ano, může, a to mnohem, mnohem víc.
Americkou ekonomiku už dlouhé roky sužuje celá řada znepokojivých faktorů:
· Obrovské obchodní schodky, jež přetrvávají už od doby pochybených daňových škrtů Ronalda Reagana v roce 1981, díky nimž se USA, do té doby největší světový věřitel, staly největším světovým dlužníkem.
Dnes tyto deficity lámou rekordy každý měsíc.
· Velmi nízká míra spořivosti Američanů.
Když se zdálo, že americké bohatství spolu s rozmachem akciového trhu rok od roku vzrůstá, dalo se to pochopit - Američané bohatli i bez spoření, tak nač dávat peníze do bank?
Spojené státy jsou se svou dnešní mírou spoření i přesto, že ta trochu stoupla, stále na posledních místech ve světových tabulkách spořivosti;
· Laxní účetní standardy.
Skandály kolem Artura Andersena, Enronu a WorldComu nepřišly zčistajasna. Bylo na ně zaděláno už v polovině 90. let, kdy americké ministerstvo financí zakročilo proti pokusům údajně nezávislé rady pro účetní standardy, která chtěla pár věcí vylepšit.
Spatné účetnictví bylo jednou z příčin nedávné bubliny na akciových trzích; špatné informace vedly k cenám akcií, které neodrážely skutečný stav věcí; a to vše nakonec stimulovalo investory, aby své peníze vkládali do telekomunikací, čímž vznikl dnešní stav přebytečné kapacity.
K této směsi se později přidaly další ingredience, zejména pak zřejmě nejrychlejší změna fiskální pozice státu, jakou kdy svět viděl.
Jakoby mávnutím kouzelného proutku byl tříbilionový, desetiletý přebytek rozpočtu USA (bez sociálního zabezpečení) během několika měsíců převeden na zející schodek ve výši dvou bilionů dolarů.
Jistě, nabízejí se omluvy: tak mohutné ekonomické zpomalení nikdo nečekal a zvýšené náklady spojené s bojem proti terorismu se nedaly předvídat.
Omluvy, výmluvy.
Jak se říká v Americe: nepočítej kuřata dříve, než se vylíhnou.
Bushova vláda si svoje kuřátka předem nejen spočítala, ale prodala je dál!
Každému, kdo má oči v pořádku, muselo být jasné, že růžové rozpočtové výhledy z před dvou let byly nesmysl.
Jasné všem muselo být i to, že Bushova vláda se se svými daňovými škrty vypravila na (multimiliardovou) cestu nečestného účetnictví ŕ la Enron.
Mají-li se tedy věci tak zle už teď, jak to, že se mohou mít ještě hůř?
Zde je jeden představitelný scénář:
Aby USA zafinancovaly svůj obchodní deficit, budou si muset půjčit v cizině přes miliardu dolarů denně.
Dokud byla Amerika pro globální investory přístavem v závětří, nemohlo být nic snazšího.
Ale dnešní Amerika už dávno nevypadá tak bezpečně.
Kombinace nedůvěry v americké firemní účetnictví, nedůvěry v hospodářskou politiku (doprovázenou rostoucím deficitem) a chatrných ekonomických základů globální renomé americké ekonomiky vážně nahlodala.
Jakmile si začnou cizinci balit své peníze a odjíždět ze země, jíž nedůvěřují, dolar oslabí.
Jakmile oslabí dolar, bude Amerika vypadat ještě méně bezpečně.
Nával u dveří začíná.
Slabý dolar může být sice dobrý pro export, spolu s ním však dochází ke ztrátám na akciovém trhu a dalším poklesům důvěry.
Nakonec to dojde i všemocnému americkému spotřebiteli, který si uvědomí, že je dnes chudší než před třemi lety a že by si měl do nejdříve začít odkládat peníze na stará kolena, zvlášť s ohledem na Bushovy riskantní experimenty se systémem sociálního zabezpečení, které už ohlásil.
V této chvíli se Američané připojí k hromadnému úprku ze své ekonomiky.
A proč ne?
Mohou si přece svobodně vybrat, kam dají svoje peníze.
Přitažlivou alternativou se stanou evropské akciové trhy.
Tento scénář však nekončí dobře ani pro Evropu.
Oslabující americká ekonomika a posilující euro zpomalí evropský export.
Evropská centrální bance, zafixované na inflaci, bude nějakou chvíli trvat, než sníží úrokové sazby, přičemž Evropský pakt stability neumožní, aby tyto slabé stránky kompenzovala fiskální politika.
Evropa začne zpomalovat spolu s Amerikou, což americký pokles ještě zvýrazní a uvede do chodu globální sestupnou spirálu.
Netvrdím, že to, co jsem zde nastínil, se opravdu stane.
Já upřímně doufám, že Bushova vláda přijme takovou politiku, která americkou ekonomiku posílí: daňový škrt, který by měl zanedbatelný smysl v době, kdy se zdálo, že Spojené státy mají několikabilionový přebytek, nebude mít dnes už vůbec žádný smysl.
Bushova vláda by si to měla přiznat a předělat celý svůj daňový program: posílit ekonomiku tak, že zemi zakáže žít nad poměry. Prezident Bush by dokonce mohl ekonomiku stabilizovat.
V případě, že zpomalení bude pokračovat, by mohl nabídnout zvýhodněnou podporu v nezaměstnanosti, což by přineslo kýžený podnět.
Amerika je silná a silná je i globální ekonomika.
Kdyby přece jen došlo na výše popsaný katastrofický scénář, z jejich popela by povstala nová globální ekonomika.
Hospodářským poklesům se pochopitelně nikdy zcela nevyhneme.
Můžeme však snížit častost jejich výskytu a zeslabovat jejich intenzitu. Můžeme se postarat o to, aby se dotkly menšího počtu lidí, a aby ti, kteří jimi jsou zasaženi, byli lépe chráněni.
Avšak pro to, aby se situace dále nezhoršovala, toho bohužel stále děláme méně, než je možné, a pro to, abychom sami sebe zachránili před následky, toho zase děláme méně, než je potřeba.
Loni v zimě se americká centrální banka, Federální rezervní úřad, pilně plácala po zádech.
Zdálo se, že její snížení základních úrokových sazeb na 1,75 procenta za rok zapůsobilo: recese končila.
Čekalo se, že navzdory vystřízlivěným očekáváním o dopadu technologické revoluce na produktivitu a zisky a obavám vyvolaným teroristickými útoky na Světové obchodní středisko, začnou americké podniky brzy zase výrazně investovat, neboť půjčování za 1,75procentní úrok se nedá jen tak lehce odolat.
Na konci jara, souběžně s pádem Enronu, WorldComu a Arthura Andersena, se tato očekávání zhroutila.
Najednou všichni začali pochybovat o poctivosti účetnictví amerických firem.
Najednou všichni viděli jen to, nakolik od bubliny let devadesátých upadla v Americe kvalita dohledu nad podnikatelskými aktivitami.
Americký akciový trh se propadl o 15 až 20 procent pod úroveň ze zimy.
Rozpětí mezi úrokovou sazbou, za kterou si mohla půjčovat americká vláda, a sazbami, za které si mohly půjčovat americké firmy, se zvětšovalo.
Najednou si Fed přestala gratulovat: 1,75procentní úroková sazba je možná ta správná sazba na podporu zotavení ve chvíli, kdy Dow-Jonesův index dosahuje hodnoty 10 000 bodů, ale ne ve chvíli, kdy se stěží drží na hodnotě 8 500 bodů.
Zprávy o investicích firem byly celé léto neveselé.
Stále více analytiků začalo mluvit o dvojnásobné (double-dip) recesi.
Centrální banka se celou tu dobu chovala pasivně.
Krátkodobé úrokové sazby, které kontrolovala, se ani nehnuly.
Až v polovině srpna Fed naznačila, že ke snížení úrokových sazeb by mohlo dojít.
Neformální a neoficiální důvody její nečinnosti, které prosákly ven z úřadu, se dají rozdělit do dvou částí.
Podle prvních důvodů byly úrokové sazby už tak nízko, že další snižování by stejně každý chápal jen jako krátkodobé.
Proto by mělo jen malý dopad na dlouhodobé úrokové sazby, které jsou tím skutečným tahounem podnikatelských investic.
Podle druhé teze byly krátkodobé úrokové sazby tak nízké, že další snižování by vyděsilo finanční trhy: i kdyby si prý Fed myslela, že ji podmínky ke snížení opravňují, podniky by zareagovaly nikoli zvýšením investic, nýbrž jejich snižováním.
Centrální banka nakonec usoudila, že je víceméně (ne-li naprosto) bezmocná. Udělala maximum, a nástroje měnové politiky už ztratily vliv na určování úrovně ekonomické aktivity.
V roce 2002 se tak Spojené státy dostaly do pasti, do níž už dříve padlo Japonsko a které ekonomové už šedesát pět let říkají past likvidity: tedy situace, kdy krátkodobé nominální úrokové sazby, jež má centrální banka pod kontrolou, jsou tak nízko a tak volně spojené s úrovní úhrnné poptávky, že jejich další snižování nemá na boj s recesí žádný vliv.
Amerika není v této situaci sama. Japonsko se v pasti likvidity zmítá už od poloviny devadesátých let.
Od velké hospodářské krize třicátých let žádné už ale žádné další příklady neexistují.
Zda se Spojené státy doopravdy lapily do pasti likvidity, není jisté.
Není známo ani to, jak dlouho může tento stav věcí trvat.
Nicméně i kdyby Amerika byla jen na okraji pasti likvidity a i kdyby se z tohoto stavu brzy dostala, je to situace na pováženou.
Pokud se měnová politika mine účinkem, jediný nástroj, který bude americká vláda moci využít k řízení ekonomiky, je daňová politika, tj. úpravy výdajových plánů a plánů na snížení daní, které změní přímou vládní podporu celkové poptávky.
Jenže jak dokazuje několik desetiletí od konce druhé světové války, americká vláda - se svou složitou, vyumělkovanou, téměř "barokní" organizací jakoby z osmnáctého století - není s to měnit politiku dostatečně rychle na to, aby dokázala účinně využít fiskální politiky jako nástroj řízení ekonomiky.
Prostě to trvá příliš dlouho, než zamýšlené změny v daních i výdajích projdou Kongresem a zpracují se administrativně.
Amerika lapená do pasti likvidity je zkrátka zemí postrádající účinné nástroje makroekonomického řízení.
Po druhé světové válce byla dvě období, kdy si politici - alespoň američtí politici - mysleli, že vyluštili záhadu hospodářského cyklu a naučili se, jak řídit moderní industriální či postindustriální ekonomiku.
Prvním z nich bylo keynesiánské období dosud nejvyšší důvěry v řízení poptávky z let šedesátých.
Zničila je inflace vietnamské éry a ropné šoky z let sedmdesátých.
Druhým obdobím bylo desetiletí úspěšného řízení hospodářského cyklu nezávislým, apolitickým a technokratickým Federálním rezervním úřadem Alana Greenspana v letech devadesátých.
Toto období teď podle všeho končí jako to předchozí.
Před osmdesáti lety John Maynard Keynes říkal, že vlády musí převzít odpovědnost za udržení plné zaměstnanosti a cenové stability - že období zlatého standardu před první světovou válkou nebylo zlatou érou, jak si lidé mysleli, a že za jeho úspěchy stála šťastná souhra náhod, které se už sotva budou opakovat.
Keynes byl optimista, když věřil, že se vlády naučí řídit hospodářský cyklus.
Kdyby viděl dnešní svět, zhrozil by se: Evropa se vzdorovitě vysokou nezaměstnaností, Japonsko zabořené už deset let do téměř stagnujícího bahna a teď ještě Amerika bez politických nástrojů, aby se mohla postavit dalším nečekaným hospodářským potížím.
MNICHOV – V&nbsp;důsledku značného tlaku zvenčí se krizí stižené státy eurozóny konečně rozhoupávají k&nbsp;bolestným škrtům ve svých státních rozpočtech.
Mzdy se snižují a státní zaměstnanci propouštějí, aby se nové půjčky srazily na snesitelnou úroveň.
Přesto se konkurenceschopnost zejména v&nbsp;Řecku a Portugalsku nezlepšuje.
Nejnovější čísla Eurostatu o vývoji cenového indexu u vlastního vyrobeného zboží (deflátor HDP) nevykazují v&nbsp;krizových zemích vůbec žádnou tendenci k&nbsp;reálné devalvaci.
Reálná devalvace dosažená snížením cen oproti konkurentům v&nbsp;eurozóně je však jediným způsobem, jak obnovit konkurenceschopnost těchto zemí.
Rovněž snížení jednotkových nákladů práce může zvýšit konkurenceschopnost pouze do té míry, do jaké bude jeho výsledkem snížení cen.
Koneckonců to byla cenová inflace v&nbsp;krizových zemích živená mohutnými přílivy levných úvěrů po zavedení eura, co mělo za následek jejich ztrátu konkurenceschopnosti, nafouknutí deficitů běžného účtu a nahromadění enormního zahraničního dluhu.
A když teď kapitálové trhy nejsou nadále ochotné tyto deficity financovat, měly by ceny zařadit zpátečku, což se však očividně neděje.
V&nbsp;roce 2010 inflace v&nbsp;některých krizových zemích lehce zaostávala za inflací u jejich konkurentů z&nbsp;eurozóny.
Nejnovější údaje Eurostatu za třetí čtvrtletí roku 2011 už však ukazují odlišný obrázek: cenová úroveň v&nbsp;Portugalsku a Řecku zůstala během roku prakticky beze změny, a v&nbsp;Itálii a ve Španělsku dokonce mírně vzrostla (o 0,4%, respektive 0,3%).
Pouze Irsko setrvalo na dráze rychlé deflace – což činí už od roku 2006, kdy v&nbsp;zemi praskla realitní bublina – a relativní snížení cen zde dosáhlo 2,2%.
Za posledních pět let se Irsko stalo oproti konkurentům z&nbsp;eurozóny levnější celkem o 15%.
Tato vnitřní devalvace se vyplácí: v&nbsp;roce 2008 sice Irsko stále vykazovalo deficit běžného účtu ve výši 5,6% HDP, ale Evropská komise předpokládá, že v&nbsp;roce 2011 došlo k&nbsp;obratu na přebytek ve výši 0,7% HDP.
Je pravdou, že tento obrat měl z&nbsp;velké části podobu pouhé úlevy od dluhové služby vzhledem k&nbsp;tomu, že Irsko dokázalo splatit zahraniční závazky penězi, které si samo natisklo, za což platí pouze jednoprocentní úrok.
Velký obchodní přebytek Irska se však dále zlepšil.
Z&nbsp;velké části vděčí Irsko za tento obrat svému efektivnímu exportnímu sektoru, jehož podporovatelům se podařilo vynutit politickou otočku.
Naproti tomu Řecko je pod vlivem silné dovozní lobby.
Jak prohlásil řecký ministr hospodářství Michalis Chrysochoidis, lze tento stav připsat dotacím Evropské unie, které přiměly podnikatele jít za snadnými penězi do dovozního sektoru.
Nyní tito importéři vytvářejí silnou baštu odporu proti jakékoliv politice, která vyvolá deflaci, přestože snížení cen – a tím přesměrování řecké poptávky ze zahraničních na domácí výrobky a pomoc cestovnímu ruchu – představuje jediný způsob, jak postavit řeckou ekonomiku opět na nohy.
Protože byl deficit řeckého běžného účtu vyjádřený jako podíl HDP trojnásobně vyšší než v&nbsp;Irsku, musely by řecké ceny spadnout zhruba o polovinu, aby bylo dosaženo srovnatelného úspěchu.
Je nemyslitelné, že by to Řecko uvnitř eurozóny dokázalo bez rozsáhlých sociálních nepokojů nebo i stavu blížícího se občanské válce.
Nejsou to však jen dovozci, kdo blokuje reálnou devalvaci.
Také odbory se stavějí proti nezbytnému snižování mezd a veřejní i soukromí dlužníci se obávají vyhlídky insolvence, budou-li jejich aktiva a výnosy oceněny nízkou hodnotou, zatímco jejich dluhy zůstanou beze změny.
Situace je bezvýchodná.
Mnozí lidé pokládají odpuštění a socializaci dluhů za jedinou cestu ven.
Tato pomoc už byla poskytnuta.
Nedávná dohoda přiznala Řecku úlevu ve výši 237 miliard eur, což je asi o 30% více, než kolik činí čistý národní důchod země (zhruba 180 miliard eur). Taková pomoc však jen upevňuje špatně nastavené ceny – a tím i nekonkurenceschopnost ekonomiky.
Dluhy se znovu objeví jako nádor, rok od roku porostou a podkopou úvěrovou bonitu stabilních zemí eurozóny.
Kdyby se to stalo, euro by se nakonec zhroutilo.
Pouze snížení cen vytvoří přebytky běžného účtu a umožní zemím stiženým krizí splatit zahraniční dluhy.
Je načase, aby se Evropa s&nbsp;touto nemilosrdnou pravdou vyrovnala.
Ty krizové země, které nechtějí na snižování cen přistoupit, by měly dostat příležitost k&nbsp;dočasnému odchodu z&nbsp;eurozóny, aby mohly devalvovat ceny a dluhy.
Jinými slovy by si měly dát „tvůrčí pauzu“ od eura – s&nbsp;tímto návrhem přišel už také americký ekonom Kenneth Rogoff.
Jakmile následná finanční bouře utichne, znovu vyjde velmi rychle slunce.
Věřitelské země by v&nbsp;takovém případě musely nést na svých bedrech velké ztráty z&nbsp;odpisů, ale stále by jim zůstalo více, než kolik by dostaly, kdyby krizové země setrvaly v&nbsp;eurozóně. Nová prosperita těchto zemí vyvolaná jejich odchodem z&nbsp;eurozóny totiž představuje jedinou šanci, jak znovu získat alespoň nějaká aktiva.
Dlouholetí členové Evropské unie dnes, zdá se, zpochybňují budoucnost Unie, avšak my na Ukrajině na Evropskou unii hledíme s nadějí a obdivem.
Připojit se k rozvoji EU je hlavní meta naší zahraniční politiky, neboť Ukrajina zjistila, že státnost není konečným cílem, ale začátkem.
Evropská jednota je vskutku nedělitelná: je-li jeden národ ostrakizován, nejsou všichni svobodní.
My Evropané jsme obepnuti nevyhnutelnou sítí, oděni do společného roucha osudu.
O tom svědčí všechny aspekty naší sdílené kultury, ne-li minulé století vyplněné společným utrpením.
Cokoli se dotkne jednoho Evropana přímo, dotkne se ostatních nepřímo.
Už nikdy si nemůžeme dovolit žít s úzkoprsou představou dvou Evrop, poloviny majetné a poloviny nemajetné, těch uvnitř a těch venku.
Nikdo, kdo žije na evropském kontinentě, nemůže – ba nesmí – být považován za cizince v Unii.
Právě na tom závisí dnešní úžasný Pax Europa a dnešní celoevropská prosperita.
Jistěže, někteří lidé bručí, že Ukrajina není Evropa.
Ať tedy přijedou do Kyjeva a promluví s lidmi, mladými i starými, s továrními dělníky, manželkami zemědělců, s právníky, lékaři a učiteli, kteří v zimě bez ustání stáli celé týdny v mrazu a sněhu a vydrželi bránit své svobody.
Nejsou snad svázáni s těmi, kdo stáli po boku generála de Gaulla ve francouzském odboji?
Nejsou zajedno s těmi, kdo ve 30. letech zemřeli v bojích za španělskou republiku, kdo v roce 1956 osvobodili Budapešť a v 70. letech skoncovali s fašismem ve Španělsku a Portugalsku?
Nedodává jim elán stejný duch jako polské Solidaritě a mírovým masám, jež způsobily pražskou Sametovou revoluci v roce 1989?
Právě to je skutečný evropský duch a žádné pochyby jej nerozdrtí.
Těm, kdo říkají, že Ukrajina je na členství v EU příliš zaostalá, odpovídám: přijeďte taktéž do mé vlasti, ať vidíte matky, jež zůstávají v práci dlouho do noci, aby své děti naučili používat počítač, který mají v zaměstnání.
Přijeďte do jazykových škol v každé vesnici a v každém městě, kde se mladí lidé připravují na Evropu a učí se francouzsky, německy a anglicky.Ti, kdo zpochybňují evropské dispozice Ukrajiny by měli pochopit, že Evropa není otázkou technického vybavení a superdálnic; je neuhasitelnou touhou po svobodě, prosperitě a solidaritě.
Věřím, že naše budoucnost je stejně nadějná, jako je minulost Evropy vznešená, a že naším osudem není být zapomenutou hranicí neklidného regionu, nýbrž tvůrcem a budovatelem evropského míru a evropské jednoty.
Sebeurčení už neznamená izolaci, neboť dosáhnout národní nezávislosti v současnosti neznamená víc než návrat na světovou scénu s novým statutem.
Nové státy mohou se svými někdejšími okupanty vytvářet stejně plodné vztahy, jako vybudovala Francie s Německem – jde o vztah založený na rovnosti a oboustranných zájmech.
Právě to je vztah, o jaký moje vláda usiluje s Ruskem, a jeho úspěšné vytvoření je tím, čím můžeme přispět k rozšíření zóny evropského míru.
Samozřejmě že je předčasné dělat víc než jen dávat najevo svou velkou úctu, s níž pohlížíme na vyhlídky na členství v EU.
Víme, že náš podíl na této veliké stavbě nevznikne přes noc.
Víme, že skvělé výsledky evropského sjednocování nespočívají v dokumentech a deklaracích, ale v novátorském konání plánovaném tak, aby zlepšovalo životy a zajistilo bezpečnost všech Evropanů.
Vybudovat Ukrajinu hodnou členství v EU nebude snadné, levné ani rychlé.
Vytvořena však bude a uspěje, jako samotná Unie.
Uvědomujeme si, že jde o obrovský úkol, ale výsledná odměna za tu námahu stojí a Evropa by měla vědět, že právě to je naším cílem.
Součástí snahy o oživení Ukrajiny je tvůrčí bitva za ukončení onoho děsivého století, v jehož průběhu se o nadvládu rval fašismus a komunismus, ideologie zrozené v srdci Evropy.
Před pouhými několika měsíci naše děti a jejich rodiče ve městech po celé Ukrajině čelily ozbrojeným vojákům, vrčícím psům, ba i smrti.
Před pouhými několika lety byl nájemnými vrahy bývalého režimu mučen a sťat mladý žurnalista Heorhij Gongadze, jenž se snažil veřejnost informovat o zkorumpovanosti režimu.
Naše oranžová revoluce z letošní zimy prokazuje, že ukrajinský lid zvítězil.
Takže navzdory dnešním pochybám a těžkostem si v Evropu uchovávám trvalou důvěru.
Odmítám přijmout beznaděj jako konečnou reakci na nejasnosti a hrůzy ukrajinských dějin.
Odmítám přijmout názor, že Ukrajina je tak tragicky spjata s bezhvězdnou půlnocí komunistického dědictví, že nikdy nemůže spatřit úsvit míru a opravdové evropské jednoty.
Když se občané EU zamýšlejí nad místem Ukrajiny v Evropě, měli by se pozorněji dívat na tvář, již vidí, a zároveň hledět hlouběji za tuto tvář.
Měli by se dívat hlouběji než jen na vypleněnou pustinu zděděnou po komunismu a na chudobu a sociální rozdíly, skrze něž si svržení bývalí předáci chtěli prodloužit své ničivé vládnutí.
Místo toho by měli pohlédnout na tvář našeho prezidenta Viktora Juščenka, poničenou během loňské předvolební kampaně jedem, a vzpomenout si na slova skvělého Francouze Andrého Malrauxe, pro něhož „nejkrásnější tváře jsou ty, jež byly poraněny“.
Zanedlouho se sejde Evropský ústavní konvent, který bude diskutovat o citlivých otázkách budoucnosti institucí Evropské unie. Přichází tak chvíle zamyslet se nad čímsi dosud nemyslitelným: nad tím, kam Evropská unie vlastně směřuje.
Anebo přinejmensím popřemýslet nad tím, kam by racionálně řízená Unie směřovat měla.
Pád komunismu dal Evropě několik nových států.
Zpod sovětské okupace se opět vynořily Estonsko, Lotyssko a Litva.
Ve dva samostatné státy se rozpadlo Československo.
Jugoslávie zplodila Slovinsko, Chorvatsko, Bosnu a Makedonii a zanedlouho možná z její půdy vzejdou samostatné Kosovo a Černá Hora.
Přestože u pobaltských republik slo jen o návrat k nezávislosti z doby před 2. světovou válkou a rozpad Jugoslávie byl krvavým a brutálním vyústěním jedné z mnoha válek za nezávislost, je na tomto vývoji také cosi nového a poutavého.
V meziválečném období byly pobaltské země vnímány jako nepraktický a umělý výtvor dobových mocností.
Československo a Jugoslávie vznikly proto, že části, z nichž se skládaly, v té době nikdo nepovažoval za životaschopné nezávislé státní celky.
Proč?
Protože před osmdesáti lety, kdy Wilson, Clemenceau a Lloyd George překreslovali mapu Evropy, byly malé státy dysfunkční jak v době války, tak v době míru.
Životaschopný stát musel být tehdy dostatečně velký, aby se dokázal ubránit a aby tvořil relativně soběstačný trh.
Dnes už nic z toho není pravda.
S perspektivou vstupu do EU význam národních trhů den ode dne klesá.
Představa války mezi členskými zeměmi je díky členství v NATO a EU absurdní; útok na sebemensí členský stát NATO by navíc vyvolal odezvu vsech ostatních členských zemí.
Vzhledem k tomu, že vnějsích hrozeb ubývá, vazby a svazky mezi - například - Čechy a Slováky (nemluvě o Chorvatech a Srbech!) slábnou a nedokáží tak už být zárukou společné vlády.
Vyplývá z toho něco pro budoucnost Evropy jako celku?
Rozdíl mezi Československem a Itálií nebo Německem je větsinou rozdílem padesáti let.
Cožpak nebyla Itálie až do 60. let 19. století sbírkou drobných království a knížectví?
Cožpak při sjednocování Německa netekly potoky krve?
Francie a Spanělsko mají delsí historii, ale cožpak je sňatek Basků, Katalánců a Korsičanů s jejich ,,národními státy`` o mnoho sťastnějsí než dnes už rozvedené manželství Čechů a Slováků?
Existuje opravdu kdovíkolik důvodů, proč by Skoti a Velsané měli být součástí stejného státu jako Angličané?
Odhlédněme na chvíli od představy francouzské či německé či italské identity, patriotismu, kolektivních vzpomínek na válku a krveprolití, jež utužily národní uvědomění dnesních jazykem spjatých společenství a zauvažujme: proč Evropané potřebují prostřednickou správu - mezi společným evropským rámcem a svými místními institucemi?
Proč potřebují Piemonťané, Bavoři či Skoti prostřednickou státní administrativu, aby mohli uskutečňovat svou daňovou politiku, programy sociálního zabezpečení, zákony o cenných papírech a spravovat vesměs zbytečnou, duplicitní armádu?
Nebylo by jednodussí, kdyby společný trh, měna, zahraniční politika, armáda a řada dalsích věcí byly řízeny celoevropsky a o zbytek se postaraly mnohem smysluplnějsí lokální jednotky?
Lidé si rádi utahují z byrokratického puntičkářství evropské regulace.
Evropská regulace je ale nic ve srovnání s haldami národních zákonů a vyhlásek, s miliardami vyhozenými za politické mecenásství a s kolosálními státními masinériemi, které zhltají třicet až čtyřicet procent hospodářského produktu svých zemí.
Je na tom společný evropský stát hůř?
Vytvoření federální evropské vlády a zrusení národních vládních mezičlánků by pravděpodobně vedlo k vůbec největsí liberalizaci ekonomiky (a společnosti jako takové) v evropských dějinách.
Pohlédněme na Ameriku v roce 1787: vytvoření federální vlády smetlo systém samostatných předrevolučních kolonií a zahájilo éru podnikatelské expanze po celém americkém kontinentu.
Prostým faktem je, že Evropa jako celek je přílis různorodá, než aby se dala opanovat hospodářskými a politickými zájmy skupin, které dnes ovládají jednotlivé státy.
Evropská unie je byrokratickou přítěží pouze jakodoplňkováúroveň správy.
Pokud by národní vlády nahrazovala, břemeno, jež v současnosti představuje, by bylo nesrovnatelně lehčí.
Státy jsou příčinou rovněž konstituční nerovnováhy Evropy.
Německo a Itálie jsou vedle Portugalska či Belgie (jež je sama značně pochybným amalgámem Vlámů a Valonů) prostě přílis velké, což leckdy vytváří onen typ nerovnováhy, jenž připomíná těžkopádnost Pruska ve staré Bismarckově řísi.
Mohla by federální Evropa nahradit dnesní národní identity?
Mohli by se Francouzi a Britové cítit doma v ,,Evropě`` stejně, jako se dnes cítí ve svých zemích?
Ne - jenže kdo říká, že by museli?
Když Evropan uvažuje o budoucích institucích, vždy cítí pnutí mezi národními odlisnostmi a společnou evropskou identitou.
Ale co kdyby se na společné evropské instituce nenahlíželo skrze prizma národních institucí?
Co kdyby evoluce evropské občanské uvědomělosti pokračovala přesouváním oddanosti nikoli nahoru k nadnárodním institucím, ale dolů k mensím a smysluplnějsím společenstvím, která by tak znovu ožila?
Jistě, zánik národních států zatím rozhodně nehrozí, ovsem ne proto, že by byly hluboce zakořeněny v povědomí svých občanů.
Národní identita je povětsinou ochuzující abstrakce, klisé, podobně jako rasa, třída a jiné ideologické konstrukty.
Pomysleme jen, jakou originální a opravdovou rozmanitostí by se sjednocená Evropa mohla pysnit, nebýt států, dřepících vprostřed cesty.
Evropské státy ale jen tak nezmizí, neboť jsou tomocenská centra.
Čtyřicet centů z každého eura HDP - za to už stojí bojovat.
Přijdou-li vsak Evropané na to, kudy se mají vydat, stanou se národní identity, budované posledních pár set let (nejsou totiž o mnoho starsí), snad zavčasu pouhým přívěskem, slepým střevem - který nemá na svědomí o moc víc než jen občasný zánět.
NEW HAVEN – Během necelých dvou let už podruhé globální ekonomiku zachvacuje zděšení z&nbsp;vývoje růstu.
Zvykněte si na to.
Takové otisky v&nbsp;postkrizovém světě zanechává nevydařené zotavení.
Důvod je prostý.
Obvyklý hospodářský cyklus má přirozený tlumicí mechanismus, který nečekané nárazy odráží.
Čím hlubší je pokles, tím silnější je obrat nahoru i kumulativní síly oživení, jež se samo udržuje v&nbsp;chodu.
Rázným odrazům ve tvaru V&nbsp;je vlastní houževnatost, díky níž se poměrně snadno dokážou oklepat ze šoků.
Oživení po krizi je ale něco úplně jiného.
Jak ve své knize This Time is Different doložili Carmen Reinhartová a Kenneth Rogoff, postkrizová oživení výstupu a zaměstnanosti mají v&nbsp;dlouhém pásu dějin tendenci být výrazně pod úrovní trendu.
Taková chabá oživení ze své podstaty postrádají tlumivý nárazník, jaký mají odrazy ve tvaru V.
Externí šoky proto rychle odhalují jejich zranitelnost.
Jsou-li šoky dostatečně ostré – a udeří-li na oslabené globální hospodářství, které se blíží své „minimální letové rychlosti“, tedy zhruba 3&nbsp;% ročnímu růstu – recidiva by se mohla proměnit v&nbsp;obávanou recesi se dvěma propady.
Právě toto riziko dnes hrozí.
O zřetelně podprůměrném charakteru současného globálního oživení není pochyb.
Na povrchu čísla vypadají pěkně: světové HDP se v&nbsp;roce 2010 vyhouplo na 5,1&nbsp;% a podle Mezinárodního měnového fondu se v&nbsp;roce 2011 očekává vzestup o další 4,3&nbsp;%.
Avšak jelikož tyto přírůstky následují po rozsáhlé kontrakci, k&nbsp;níž došlo během Velké recese let 2008-2009, jsou na hony vzdáleny trajektorii klasického oživení ve tvaru&nbsp;V.
Vždyť jestliže se nejčerstvější prognóza MMF vyplní, globální HDP bude na konci roku 2012 stále asi o 2,2 procentního bodu pod úrovní, jíž by bylo dosaženo, kdyby svět zůstal na cestě svého dlouhodobějšího ročního růstu ve výši 3,7&nbsp;%.
I pokud si globální ekonomika zachová cestovní rychlost na úrovni 4,3&nbsp;% – a to je podle mého názoru velké „pokud“ –, zůstane pod úrovní trendu svého potenciálu více než osm let v&nbsp;řadě, až do konce roku 2015.
Tato vleklá „globální mezera výstupu“ umocňuje absenci nárazníku v&nbsp;dnešní světové ekonomice, jakož i její zvýšenou citlivost vůči šokům.
V&nbsp;posledních měsících přitom rozhodně došlo k&nbsp;několika takovým otřesům – od krize evropských svrchovaných dluhů přes japonské přírodní katastrofy a strmě zvýšené ceny ropy až po další zádrhel v&nbsp;oživení realitního trhu v&nbsp;USA.
Ač se zdá, že žádný z&nbsp;těchto šoků nebyl natolik závažný, aby způsobil havárii současného globálního oživení, celkový účinek je znepokojivý, zejména ve stále oslabeném světě po krizi.
Většina odborníků možnost recese se dvěma propady odmítá.
Když současné zpomalení označují za dočasnou „slabší chvilku“, upínají svůj optimismus k&nbsp;neodvratnému odrazu, který následuje po každém šoku.
Vzpruha se například očekává od obnovení japonské výstavby a tamního nabídkového řetězce.
Další povzbuzení může přinést nedávné rozhodnutí Ameriky, že sáhne na své strategické zásoby ropy s&nbsp;cílem srazit její ceny.
V&nbsp;dozvucích nejhorší krize a recese moderních dob – kdy šoky mohou už beztak oslabenému globálnímu hospodářství podrazit nohy mnohem rychleji, než by dokázaly za silnějšího růstu – je však mnohem těžší dosáhnout únikové rychlosti oživení, které samo sebe udrží v chodu.
Slabší chvilka je možná spíš pěkná šlamastyka.
Tento úsudek by neměl zapadnout v&nbsp;ambiciózních ekonomikách rozvíjejících se trhů, zejména v&nbsp;Asii – dnes nejrychleji rostoucím regionu světa, který je v čele toho, co v současnosti mnozí označují za dvourychlostní svět.
Vzhledem k&nbsp;tomu, že vývoz stále tvoří téměř 45&nbsp;% celoregionálního HDP, Asie si sotva může dovolit brát externí šoky na lehkou váhu – zejména když ve vyspělém světě po krizi postihují už beztak oslabenou výchozí růstovou trajektorii.
Nedávné zpomalení čínské průmyslové aktivity toto riziko ještě zvýrazňuje.
Na řešení vytrvalého proudu obav o růst nejsou tvůrci politik dobře připraveni.
Stále upřednostňují strategie, které se hodí spíš k&nbsp;boji proti krizi než k&nbsp;podpoře postkrizového uzdravení.
Rozhodně to platí o Spojených státech.
Zatímco prvnímu kolu kvantitativního uvolňování prováděnému Radou Federálního rezervního systému USA se zdařilo ukončit drtivou krizi, jeho druhé kolo přispívá jen málo k&nbsp;zachování smysluplného oživení na trhu práce a v&nbsp;reálné ekonomice.
Vysílení američtí spotřebitelé si potřebují vyspravit narušené bilance a američtí pracující musí spojit nové dovednosti s&nbsp;novými pracovními místy.
Časově neomezené injekce likvidity nedosáhnou ani jednoho.
Evropské orgány uvízly v&nbsp;podobném smýšlení.
Jelikož si Evropa problém solventnosti plete s&nbsp;nedostatkem likvidity, stala se závislou na umělé výživě finančních výpomocí.
To se však osvědčí, jedině pokud se země jako Řecko díky růstu vymaní z&nbsp;dluhové pasti nebo pokud anulují své hluboce zakořeněné společenské smlouvy.
Naděje na úspěch je u obojího mimořádně chabá.
Pravděpodobnost opakovaných obav o růst v&nbsp;příštích několika letech znamená malou naději na nové a kreativní přístupy k&nbsp;postkrizovým měnovým a fiskálním politikám.
Tvůrci politik, motivovaní krátkodobými volebními vyhlídkami, se znovu a znovu snaží problém rychle zalátat – další finanční sanací či injekcí likvidity.
Jenže v&nbsp;dozvucích bilanční recese v&nbsp;USA a během dluhové pasti v&nbsp;Evropě je tento přístup odsouzen k&nbsp;nezdaru.
Injekce likvidity a sanace slouží k&nbsp;jedinému účelu – získat čas. Čas ale není řešením pro ekonomiky, které zoufale potřebují strukturální korekce fiskální konsolidace, oddlužení soukromého sektoru, reforem trhu práce či lepší konkurenční schopnosti.
Čas rovněž nezmírní důsledky bezkrevných postkrizových zotavení z&nbsp;dalších nevyhnutelných šoků.
Jen těžko lze předvídat, kdy další šok udeří či jakou bude mít podobu; jinak by ostatně nešlo o šok.
Ale stejně jako po noci následuje den, jsou takové poruchy nevyhnutelné.
Vzhledem k&nbsp;tomu, že tvůrci politik se zdráhají zaměřit pozornost na imperativy strukturálního ozdravení, výsledkem budou další obavy o růst – anebo něco ještě horšího.
Nevydařené zotavení v&nbsp;dnešním postkrizovém světě podtrhuje rizika čím dál ošidnější snahy završit partii.
Turecku bylo Evropskou komisí předloženo cosi, co připomíná ultimátum: otevřete do měsíce své přístavy pro lodi z Kypru, jinak můžete riskovat zastavení probíhajících rozhovorů o přistoupení k EU.
Poslední zpráva Komise o tureckém postupu k přistoupení zároveň poznamenává, že politické reformy zpomalily, což dále zpochybňuje budoucí členství země v EU.
Zprávu o postupu, již Komise vydala, projedná příští měsíc Evropská rada.
Na této schůzce by si evropští lídři měli položit následující otázky: Jednala EU s Tureckem ohledně Kypru férově?
Podporuje chování EU důsledně politickou reformu v Turecku?
Jaké jsou dlouhodobé zájmy EU ohledně Turecka?
Je-li odpovědí na první dvě otázky „ne“ – a já myslím, že je –, pak se klíčově důležitou stává otázka třetí.
Pravda, Turecko uzavřelo své přístavy pro lodi z (řeckého) Kypru a to představuje porušení dohod.
Je ovšem také pravda, že severní, turecké části Kypru je upírán přístup k volnému obchodu a dalším výhodám členství v EU.
To je způsobeno tím, že Kypr zůstává rozděleným ostrovem.
Předpokládalo se, že by se Kypr měl sjednotit, až země v roce 2004 vstoupí do EU.
Turecká část plán Organizace spojených národů na sjednocení přijala.
Řečtí Kypřané ovšem hlasovali proti plánu, neboť jejich předáci nedostáli implicitní dohodě s EU, že jej podpoří.
Nicméně Kypr se stal členem EU – ovšem pouze řecká část.
To byla zcela zřejmá chyba, poněvadž EU se tím stala součástí konfliktu.
Řeckokyperští lídři dostali možnost blokovat postup v jednáních mezi EU a Tureckem.
Jak si tedy Turecko za těchto okolností může zachovávat důvěru ve spravedlnost EU?
Politické a právní reformy v Turecku byly v posledních letech pozoruhodně dalekosáhlé, neboť je zjevně poháněla touha Turků přiblížit se k EU.
Podpora EU však u turecké veřejnosti dramaticky opadla, jelikož Turci začali mít pocit, že se s nimi nejedná čestně.
To dodalo nové síly těm, kdo si přejí, aby se Turecko vyvíjelo jiným způsobem, totiž směrem k silněji islámské společnosti, nikoli k modernímu sekulárnímu státu.
Právě proto lze nedávný nedostatek pokroku v tureckém reformním procesu z velké části vysvětlit chováním EU.
To nás staví před třetí otázku: jaké Turecko vlastně chce EU mít?
S odpovědí by se nemělo nijak váhat: je zřetelně v zájmu EU být svědkem dalšího zpevňování turecké demokracie a ekonomiky.
Už před více než čtyřiceti lety bylo přislíbeno, že jakmile Turecko splní předpoklady pro členství, bude v EU vítáno.
Je nejvyšší čas, aby evropští lídři začali tento slib brát vážně.
Je smutnou skutečností, že značná většina voličů EU je proti tureckému členství.
Reagují ovšem na současnou situaci.
Když jsou dotázáni, zda by chtěli za společníka reformované Turecko – Turecko, které plně dostojí podmínkám členství stanoveným v Kodaňských kritériích (demokracie, právní řád, úcta k lidským právům a efektivní tržní hospodářství) – ke kladné odpovědi se kloní mnohem víc lidí.
Evropští lídři se proto musí věnovat dvěma vážným úkolům.
Zaprvé, měli by jasně říci svým voličům, že EU musí dodržet sliby dané Turecku a že je to ve vyšším zájmu všech Evropanů.
Zadruhé, měli by při jednáních zacházet s Tureckem férově.
První zkouška ohněm pro evropské vedení se týká praktického problému přístupu do přístavů.
Tady na sebe Finové, již v současnosti předsedají EU, vzali iniciativu a usilují o zavedení pragmatického řešení, které zohledňuje obě strany konfliktu.
Finskému podnětu by se mělo dostat silné podpory od všech evropských lídrů.
Současně je třeba vyvinout nové úsilí o oživení návrhu OSN ohledně Kypru.
Znamená-li to potřebu vyvinout tlak na některé hráče ve vlastních řadách EU, tak směle do toho.
Dohoda o změně klimatu, k níž v Heiligendammu došli lídři G-8, pouze nachystala scénu pro příchod skutečné debaty: jak si rozdělíme ubývající schopnost atmosféry absorbovat naše skleníkové plyny?
Předáci G-8 se dohodli, že budou usilovat o „podstatná“ snížení emisí skleníkových plynů a že věnují „seriózní úvahu“ cíli snížit tyto emise do roku 2050 na polovinu – což byl výsledek, který jako triumf přivítali německá kancléřka Angela Merkelová i britský ministerský předseda Tony Blair.
Přesto dohoda nikoho nezavazuje k žádným konkrétním cílům, nejméně ze všech Spojené státy, jejichž prezident George W. Bush už nebude v úřadu, až v roce 2009 bude třeba udělat nesnadná rozhodnutí.
Oprávněně se lze ptát, proč vůbec někdo takovou vágní dohodu považuje za nějaký pokrok.
Na Konferenci Organizace spojených národů o životním prostředí a rozvoji v roce 1992 v Rio de Janeiru podepsalo 189 zemí, včetně USA, Číny, Indie a všech evropských států, Rámcovou úmluvu OSN o změně klimatu, čímž souhlasily se stabilizací skleníkových plynů „na dostatečně nízkou úroveň, která zamezí nebezpečnému antropogennímu zásahu do klimatické soustavy.“
Patnáct let nato to ani jedna země neuskutečnila.
Emise skleníkových plynů na osobu v USA, jež byly mezi velkými státy nejvyšší, už když Bush nastoupil do úřadu, vytrvale rostly.
Zpráva Bushovy administrativy uniklá v březnu na veřejnost ukázala, že se očekává, že americké emise v příští dekádě porostou bezmála stejně rychle jako v dekádě předchozí.
Teď máme ještě jednu dohodu na potřebě udělat to, co tytéž státy přislíbily už před 15 lety.
To má být triumf?
Bude-li si chtít Bush nebo jeho nástupce zajistit, že příští kolo rozhovorů zkrachuje, bude to mít velice snadné.
Při zdůvodňování svého odmítnutí podepsat Kjótský protokol Bush vždy poukazoval na skutečnost, že nezavazuje Čínu ani Indii k povinným emisním limitům.
V reakci na zmínky Bushe a dalších lídrů G8, že do řešení změny klimatu je nezbytné zapojit velké rozvojové země, šéf čínského Národního rozvojového a reformního výboru Ma Kchaj prohlásil, že Čína se k žádným kvantifikovaným cílům snižování emisí nezaváže.
Mluvčí indického ministra zahraničí Navtedž Sarna rovněž řekl, že by jeho vlast taková závazná omezení odmítla.
Jednají Čína a Indie nerozumně?
Jejich lídři důsledně poukazují na to, že naše současné problémy jsou zapříčiněny plyny, jež v uplynulém století vypouštěly industrializované státy.
To je pravda: většina z těchto plynů je stále v atmosféře a bez nich by problém nebyl ani zdaleka tak naléhavý, jak v současnosti je.
Čína a Indie si nárokují právo pokračovat s industrializací a rozvojem tak jako v minulosti vyspělé země, neomezované limity emisí skleníkových plynů.
Čína, Indie a další rozvojové země mají kus pravdy – či spíše tři kusy pravdy.
Zaprvé, použijeme-li pravidlo „kdo to rozbil, ten ať to spraví,“ pak vyspělé státy musí přijmout zodpovědnost za naši „rozbitou“ atmosféru, která už nedokáže absorbovat další skleníkové plyny, aniž by se změnilo světové klima.
Zadruhé, i kdybychom udělali tlustou čáru za minulostí a neohlíželi se na to, kdo problém způsobil, bude stále platit, že běžný obyvatel USA je zodpovědný asi za šestkrát víc emisí skleníkových plynů než běžný Číňan a až za 18krát víc než průměrný Ind.
Zatřetí, bohatší státy dokáží náklady na nápravu problému vstřebat lépe než země nepříliš majetné, aniž by způsobily vážnou újmu svým obyvatelům.
Je ovšem také pravda, že budou-li Čína a Indie nadále zvyšovat objem skleníkových plynů, jež vypouštějí, zvrátí nakonec veškerý přínos, jehož by bylo dosaženo zásadními sníženími emisí v industrializovaných státech.
Letos nebo příští rok Čína předežene USA coby největšího producenta emisí skleníkových plynů na světě – samozřejmě že ne v přepočtu na hlavu, ale v celostátních číslech.
Podle Fatiha Birola, hlavního ekonoma Mezinárodní energetické agentury, by za 25 let čínské emise mohly být dvojnásobkem toho, co vypustí USA, Evropa a Japonsko dohromady.
Existuje ale řešení, které je jak spravedlivé, tak praktické:
Stanovme celkový objem skleníkových plynů, který si můžeme dovolit vypustit, aniž bychom způsobili zvýšení průměrné teploty Země o více než dva stupně Celsia, což je práh, za nímž už by změna klimatu mohla být nesmírně nebezpečná.
Vydělme tento úhrn celkovým počtem obyvatel světa, čímž vypočteme, jak velký díl připadá na každého člověka.
Přidělme každé zemi kvótu emisí skleníkových plynů ve výši rovnající se součinu počtu jejích obyvatel a tohoto podílu na osobu.
Konečně nechme země, jež potřebují vyšší kvótu, aby si ji koupili od těch, kdo vypouštějí méně, než jejich kvóta povoluje.
Jen těžko lze popírat spravedlnost rozdělení schopnosti atmosféry absorbovat naše emise skleníkových plynů rovným dílem mezi všechny obyvatele planety.
Proč by někdo měl mít oproti ostatním větší nárok využívat atmosféru Země?
Vedle férovosti má však tento plán i praktické výhody.
Vytvořil by silnou pobídku pro rozvojové země, aby přijaly závazné kvóty, poněvadž pokud si dokáží zachovat nízké emise na hlavu, budou mít přebytek emisních práv, jež budou moci prodat průmyslovým zemím.
Bohatým zemím to bude rovněž ku prospěchu, protože si budou moci zvolit kombinaci snižování emisí a nákupu emisních práv od rozvojových zemí, již budou považovat za nejvýhodnější.
Italská vláda před několika dny padla, když prohrála parlamentní hlasování o vyslání italských jednotek do Afghánistánu, zatímco Velká Británie a Dánsko oznámily, že začnou stahovat své vojáky z Iráku.
Bushova administrativa sice vysílá do Iráku dalších 21 000 vojáků a naléhá na vyslání dalších spojeneckých vojsk do Afghánistánu, avšak spojenci USA odmítají americkou blízkovýchodní politiku.
Jsou totiž stále více přesvědčeni, že v jakémkoliv asymetrickém konfliktu mezi státy – jakkoliv mocnými – a ozbrojenými povstalci motivovanými náboženským zanícením bude „vítězství“ silně pomíjivé.
Rumsfeldovo dogma vojenské „transformace“ – technologického vylepšení vojenských kapacit tak, aby umožňovalo rozhodující vítězství s nasazením menšího počtu vojáků – v Iráku křiklavě selhalo.
Stejně tak nedokázal Izrael navzdory drtivé technologické převaze porazit v Libanonu Hizballáh.
Za 33 dní dopadlo na severní Izrael více raket a střel než na Velkou Británii za celou druhou světovou válku.
Izraelci tedy dnes musí počítat se zbrusu novým fenoménem: asymetrickou entitou zvanou Hizballáh, jejíž palebná síla je srovnatelná se státem.
Urputná debata o tom, zda zvýšit nasazení amerických pozemních sil v Iráku, proto neřeší podstatu věci.
Ani sovětská zkušenost v Afghánistánu v 80. letech, ani dnešní zkušenost NATO neospravedlňují tvrzení, že počet vojáků je tím, na čem na moderním bojišti záleží nejvíce.
Neexistují-li geostrategické vojenské frontové linie, jak tomu bylo v Kosovu, v Afghánistánu i v Iráku, pak se masa nerovná vítězství.
Představa slavného vojenského myslitele Carla von Clausewitze, podle níž jsou „těžištěm“ války rozhodující bitvy, se jednoduše netýká konfliktů, které žádné viditelné „těžiště“ nemají.
Zatímco války od dob Hannibalovy porážky Římanů v roce 216 před Kristem až po válku v Perském zálivu v roce 1991 toto těžiště měly, takže se nepřítel dal srazit na kolena mohutnou koncentrací sil, dnes se „průmyslové“ mezistátní války tohoto druhu staly historickým přežitkem.
Většina států dnes leží v hranicích, jež jsou všeobecně uznávány jako legitimní, a v dobách války se státy ve stále větší míře řídí mezinárodními normami chování.
Povinnost států dodržovat pravidla humánního chování, zatímco jejich nepřátelé mohou bez zábran dodávat válce barbarský charakter, je ostatně důvodem, proč jsou asymetrické války obzvláště neřešitelné.
V éře globálních médií a mezinárodních tribunálů pro válečné zločiny se navíc kritéria nasazení vojenské síly určitým státem stala spletitějšími než kdykoliv dříve.
K válčení mezi státy může dodnes docházet tam, kde lze nalézt strategické frontové linie, jakými jsou například hranice mezi Izraelem a Sýrií, hranice mezi Indií a Pákistánem nebo hranice rozdělující obě Koreje.
V takových případech může válka stále sloužit jako prostředek vyřešení konfliktu, jak v roce 1973 ukázali Egypťané.
Také Sýrie by mohla cítit pokušení zahájit ofenzívu proti Izraeli s cílem prolomit bezvýchodnou situaci ohledně budoucnosti Golanských výšin.
V případě Kašmíru by se však asymetrický konflikt, který v současné době vedou zástupné a teroristické skupiny, nemusel zvrhnout v otevřenou válku právě proto, že Indie i Pákistán disponují vzájemným jaderným odstrašením. Podobné asymetrické konflikty vedené v zastoupení se tak staly novým konvenčním způsobem, jak se mohou státy vyhnout placení účtů za všeobecnou válku.
Tato měnící se povaha bojiště v podstatě znamená, že se válka coby rozhodná událost v mezinárodním konfliktu přežila.
Jednoduchá Clausewitzova moudrost, že vojenská akce nakonec vede k politickému řešení, již nezní přesvědčivě. „Vítězství“ nemůže přinést mír jednoduše proto, že po válce bude vždy následovat válka.
A tak například konvenční válka v Kosovu trvala dva měsíce a posloužila jen k vyvolání šestiletého asymetrického konfliktu.
Podobně i třítýdenní americká operace „šok a hrůza“ provedená v roce 2003 v Iráku sice skončila „vítězstvím“, ale zároveň pro okupanty i obyčejné Iráčany otevřela brány pekel.
A šest měsíců po nemilosrdném bombardování jižního Libanonu je Hizballáh stejně silný jako dříve.
Ostatně ani návrat Talibanu do Afghánistánu šest let po jeho svržení se dnes nezdá nikterak nereálný.
Teprve několik po sobě jdoucích válek odhalí slabiny okupanta, neboť jeho neustálé posilování zvyšuje počet cílů pro povstalce, a to mnohem rychleji, než se okupant dokáže přizpůsobovat měnícímu se bojišti.
Britové připouštějí, že se iráčtí povstalci za pouhé tři roky vyrovnali s technologickou převahou nepřítele takovým způsobem, jakým se to IRA v Severním Irsku nepodařilo za 30 let.
Válka v Iráku i izraelské války s Hamásem a Hizballáhem ukazují hranice toho, čeho lze dosáhnout vojenskou silou, a současně ospravedlňují diplomacii a mírové řešení konfliktů.
Pokud jde o přístup ke složitým politickým a kulturním střetům, je vytváření mezinárodních i regionálních aliancí kolem legitimního cíle důležitější než prostá vojenská kapacita.
Zároveň by však bylo nebezpečně naivní věřit, že používání síly a schopnost zastrašení jsou zbytečné.
Cíle nasazení síly je ovšem potřeba spojit s pochopením, že v dnešních asymetrických konfliktech se již vítězství nedosahuje na bitevním poli.
Trvalé výsledky přinese jen lépe informovaná zahraniční politika, která dokáže řešit skutečné obavy civilizací zmítaných krizemi.
MOSKVA – Tento měsíc je tomu pětadvacet let, co jsem v&nbsp;Reykjavíku usedl naproti Ronaldu Reaganovi, abychom dojednali dohodu, která by redukovala a do roku 2000 bývala mohla zcela eliminovat zlověstné arzenály jaderných zbraní, jimiž tehdy Spojené státy a Sovětský svaz disponovaly.
Navzdory všem našim rozdílným názorům jsme s&nbsp;Reaganem sdíleli silné přesvědčení, že civilizované země by neměly dělat z&nbsp;tak barbarských zbraní pilíře své bezpečnosti.
A přestože se nám v&nbsp;Reykjavíku nepodařilo realizovat naše nejvyšší aspirace, stal se zmíněný summit i tak „významným bodem zvratu při hledání bezpečnějšího a zajištěnějšího světa“, jak to vyjádřil můj tehdejší protějšek.
Následujících několik let může rozhodnout, zda se náš společný sen zbavit svět jaderných zbraní někdy podaří realizovat.
Kritikové označují jaderné odzbrojení přinejlepším za nerealistické a přinejhorším za riskantní utopický sen.
Poukazují na „dlouhý mír“ studené války jako na důkaz, že jaderné odstrašení je jediný prostředek, jak odvrátit velkou válku.
Jako člověk, jenž kdysi těmito zbraněmi vládl, s&nbsp;tím silně nesouhlasím.
Jaderné odstrašení vždy bylo složitým a křehkým garantem míru.
Svou nečinností i tím, že nedokážou navrhnout přesvědčivý plán jaderného odzbrojení, podněcují USA, Rusko i ostatní jaderné mocnosti budoucnost, v&nbsp;níž budou jaderné zbraně zákonitě použity.
Této katastrofě se musí předejít.
Před pěti lety jsem spolu s Georgem P.
Shultzem, Williamem J.
Perrym, Henrym A. Kissingerem, Samem Nunnem a dalšími osobnostmi poukázal na skutečnost, že se zvyšujícím se počtem jaderných států se jaderné odstrašení stává riskantnější a méně spolehlivé.
Vyloučíme-li preventivní válku (která se ukázala jako kontraproduktivní) a účinné sankce (které se až dosud ukazují jako nedostatečné), pak mohou pouze upřímné kroky směrem k&nbsp;jadernému odzbrojení zajistit vzájemnou bezpečnost potřebnou k&nbsp;uzavření tvrdých kompromisů v&nbsp;otázce kontroly zbraní a otázek nešíření.
Důvěra a porozumění vybudované v&nbsp;Reykjavíku vydláždily cestu ke dvěma historickým smlouvám.
Smlouva o likvidaci raket kratšího a středního doletu (INF) z&nbsp;roku 1987 zničila obávané rakety rychlého úderu, které v&nbsp;té době ohrožovaly evropský mír.
A Smlouva o omezení počtu strategických zbraní (START I) z&nbsp;roku 1991 vedla během deseti let ke snížení přebujelých jaderných arzenálů USA a Sovětského svazu o 80%.
Při absenci důvěryhodného tlaku na jaderné odzbrojení se však vyhlídky kontroly a nešíření zbraní snižují.
Během oněch dlouhých dní v&nbsp;Reykjavíku jsem poznal, že rozhovory o odzbrojení mohou být stejně konstruktivní jako svízelné.
Tím, že jsme s&nbsp;Reaganem propojili několik vzájemně souvisejících záležitostí, vybudovali jsme důvěru a porozumění potřebné ke zmírnění závodů v&nbsp;jaderném zbrojení, nad nimiž jsme ztratili kontrolu.
Při zpětném ohlédnutí byl konec studené války předzvěstí nástupu chaotičtějšího uspořádání globální moci a přesvědčovací schopnosti.
Jaderné mocnosti by měly lpět na požadavcích Smlouvy o nešíření jaderných zbraní z&nbsp;roku 1968 a obnovit jednání o odzbrojení vedená v&nbsp;dobré víře.
To by zvětšilo diplomatický a morální kapitál, který by měli diplomaté k&nbsp;dispozici v úsilí o omezení šíření jaderných zbraní ve světě, kde má více zemí než kdykoliv dříve prostředky potřebné ke konstrukci jaderné bomby.
Pouze seriózní program všeobecného jaderného odzbrojení může zajistit uklidnění a důvěryhodnost potřebné k&nbsp;vybudování globální shody v&nbsp;názoru, že jaderné odstrašení je mrtvá doktrína.
Politicky ani finančně si už nemůžeme dovolit současný diskriminační systém jaderných a nejaderných států.
Reykjavík prokázal, že smělý přístup nese ovoce.
V&nbsp;roce 1986 nebyly podmínky pro smlouvu o odzbrojení ani zdaleka příznivé.
Než jsem se stal v&nbsp;roce 1985 nejvyšším představitelem Sovětského svazu, dosáhly vztahy mezi supermocnostmi studené války kamenitého dna.
Přesto se nám s&nbsp;Reaganem podařilo vytvořit prostřednictvím neutuchající vstřícnosti a osobní interakce rezervoár konstruktivního ducha.
Zdá se, že dnes nám chybějí lídři, kteří by disponovali smělostí a vizí potřebnými k&nbsp;opětovnému přesunutí jaderného odzbrojení do centra mírového globálního uspořádání.
Hospodářská omezení a katastrofa v&nbsp;Černobylu nás tehdy pomohly přimět k&nbsp;akci.
Proč dnes podobnou reakci nevyvolaly velká recese a katastrofální havárie v&nbsp;japonské elektrárně Fukušima Daiči?
Prvním krokem by bylo, aby USA konečně ratifikovaly Smlouvu o všeobecném zákazu jaderných zkoušek (CTBT) z&nbsp;roku 1996.
Prezident Barack Obama tuto smlouvu schválil jako životně důležitý nástroj k&nbsp;odrazení šíření jaderných zbraní a zamezení jaderné války.
Je načase, aby Obama naplnil závazky přijaté v&nbsp;roce 2009 v&nbsp;Praze, převzal Reaganovu roli velkého komunikátora a přesvědčil americký senát, aby se formálně přihlásil k&nbsp;dodržování CTBT.
To by přimělo ostatní odolávající země – Čínu, Egypt, Indii, Indonésii, Írán, Izrael, Severní Koreu a Pákistán –, aby se rovněž začaly CTBT znovu zabývat.
Pak bychom se dostali blíže ke globálnímu zákazu jaderných zkoušek v&nbsp;jakémkoliv prostředí – v&nbsp;atmosféře, pod mořem, ve vesmíru či v&nbsp;podzemí.
Druhým nezbytným krokem je, aby USA a Rusko navázaly na Novou dohodu START a zahájily razantnější likvidaci zbraní, zejména zbraní taktických a záložních, které neslouží žádnému účelu, plýtvají prostředky a ohrožují bezpečnost.
Tento krok musí souviset s&nbsp;omezeními protiraketové obrany, jedné z&nbsp;klíčových otázek, které podkopaly summit v&nbsp;Reykjavíku.
Smlouva o zákazu výroby štěpných materiálů pro vojenské účely (FMCT), která už dlouho vázne na multilaterálních rozhovorech v&nbsp;Ženevě, a úspěch druhého summitu o jaderné bezpečnosti, plánovaného na příští rok do Soulu, pomohou zajistit nebezpečné jaderné látky.
To bude zároveň vyžadovat, aby Globální partnerství 2002, jehož cílem je zabezpečení a eliminace všech zbraní hromadného ničení – jaderných, chemických i biologických –, bylo obnoveno a rozšířeno, až se jeho představitelé sejdou příští rok v&nbsp;USA.
Náš svět je nadále příliš militarizovaný.
V&nbsp;dnešním ekonomickém klimatu se jaderné zbraně staly ohavnou pastí na peníze.
Budou-li hospodářské obtíže přetrvávat, což se zdá pravděpodobné, měly by USA, Rusko i další jaderné mocnosti využít okamžiku a zahájit multilaterální odzbrojování prostřednictvím nových nebo již existujících kanálů, jako je Konference OSN o odzbrojení.
Tyto úvahy by přinesly větší bezpečnost za méně peněz.
Stejně tak je ovšem třeba řešit hromadění konvenčních vojenských sil – motivované do značné míry enormní vojenskou silou, kterou mají USA rozmístěnu po celém světě.
V&nbsp;době, kdy se angažujeme za rozšíření naší Smlouvy o konvenčních ozbrojených silách v&nbsp;Evropě, bychom měli vážně uvažovat o celosvětovém snížení zátěže plynoucí z vojenských rozpočtů a sil.
Americký prezident John F. Kennedy kdysi varoval, že „každý muž, žena a dítě žijí pod jaderným Damoklovým mečem, který visí na nejtenčí niti schopné se kdykoliv přetrhnout“.
Lidstvo více než 50 let toto smrtelné kyvadlo ostražitě sleduje, zatímco státníci debatují o tom, jak vyspravit jeho třepící se prameny.
Příklad Reykjavíku by nám měl připomínat, že pouhé utišující prostředky nestačí.
Naše úsilí před 25 lety přinese ovoce pouze tehdy, když se atomová bomba ocitne vedle pout pro otroky a hořčičného plynu z&nbsp;první světové války v&nbsp;muzeu dávno minulých zvěrstev.
Prohlášení ministerského předsedy Ariela Šarona, že hodlá odstranit židovské osady z pásma Gazy a některé osady ze Západního břehu Jordánu, šokovalo a zaskočilo lidi jak v Izraeli, tak po celém světě.
Mnozí Šaronův plán odsoudili jako úskok.
Ona překvapenost ale byla od počátku pomýlená.
Navzdory tomu, jak se věc často jeví cizincům, vnitroizraelské debaty o budoucnosti okupovaných území se nikdy neomezovaly na jestřáby a holubice.
Tento proces, jako všechno v Izraeli, je složitější, obzvláště co se jestřábů týče.
V zásadě existují dva druhy izraelských jestřábů: jednomu říkejme ideologický a druhému strategický.
Ideologičtí jestřábové považují okupovaná území za nedílnou součást historické země izraelské, vlasti židovského národa.
Podle nich tato území patří k židovskému dědictví, a proto trvají na označování Západního břehu jeho hebrejským historickým názvem - Judsko a Samaří.
Nábožensky založení ideologičtí jestřábové opírají svá tvrzení o Boží sliby a o proroctví. Nejsou takoví ale všichni.
Mnozí ideologičtí jestřábové jsou sekulární nacionalisté, jejichž žargon se podobá hantýrce typické pro nacionalisty střední a východní Evropy.
Do této kategorie patřil jak někdejší premiér Menachem Begin, tak Jicchak Šamir.
Ideologičtí jestřábové obvykle pocházejí z Národní náboženské strany a z členských stran Likudu.
Vzorem jim je nacionalistická ideologie spojovaná s Vladimirem Jabotinským, jenž svůj „revizionistický" sionismus založil jako výzvu jeho umírněnější verzi zastávané izraelskými Otci zakladateli, jako byli Chaim Weizmann a David Ben-Gurion.
Pak jsou tu strategičtí jestřábové.
Podle nich je vzhledem k úzké a zranitelné geografické podobě Izraele a přetrvávajícímu arabskému nepřátelství kontrola nad Západním břehem a Gazou nejen ideologickým imperativem, ale také bezpečnostní nutností.
Židovské osady na okupovaných územích pro ně nejsou návratem na historická teritoria, nýbrž bezpečnostními stanovišti, jejichž úkolem je bránit útoku na srdce Izraele nebo alespoň nepříteli znemožňovat lepší strategickou pozici.
Ve svém úsudku se mohou, a nemusí mýlit, ale nejde o úsudek ideologický.
Strategickým jestřábem je Ariel Šaron, který pochází z vojenského prostředí - vyrůstal ve společenské atmosféře mnohem bližší Straně práce než Jabotinského idejím.
Podle ideologických jestřábů jsou kompromisy velezradou: jak si můžete zahrávat s historickým dědictvím izraelského lidu, natož s Božím slibem Abrahamovi?
Strategičtí jestřábové jsou ale otevření praktickým dohodám a kompromisům - tedy pokud nadejdou správné okolnosti a pokud to v jejich očích bezpečnostní úvahy ospravedlňují.
Právě v tomto kontextu je třeba Šaronovy kroky vnímat.
Byl zvolen kvůli slibu, že zajistí mír a bezpečnost.
Nepřinesl ani jedno.
S porážkou Saddáma Husajna a jeho odchodem opadla nebezpečnost „východní fronty" proti Izraeli.
Vzhledem k nepřítomnosti palestinského partnera a přetrvávajícímu palestinskému terorismu - jenž se tvrdým izraelským odvetám potlačit nezdařilo - to, k čemu se teď Šaron zřejmě odhodlal, vychází z jeho strategicky zaměřeného myšlení: postavit účinnou bariéru, přesunout některé z izolovaných a strategicky neudržitelných osad a čekat na jindy.
Sledujeme-li Šaronovy výroky za poslední rok, zpozorujeme jasný model.
Nejprve připustil, že palestinský stát „nakonec" vznikne - to by u zarytých ideologických jestřábů bylo něco nepředstavitelného.
Několik měsíců nato vyvolal skandál na sjezdu své vlastní strany Likud, když prohlásil, že okupace je nesprávná a neobhajitelná - což byl další šok pro ty, kdo nikdy nehovoří o „okupovaných", nýbrž o „osvobozených" územích.
V prosinci loňského roku otevřeně řekl, že Izrael směřuje k jednostrannému stažení z některých území a že to bude znamenat „přesídlení" některých osad.
Ačkoliv se stále jednalo pouze o rétoriku, u premiéra ze strany Likud šlo o zcela nový jazyk.
Šaronova poslední prohlášení ovšem výslovně stanovila osady, jež mají být vyklizeny. Ředitel Rady národní bezpečnosti generál Giora Eiland byl jmenován předsedou meziresortního Výboru pro přesídlování a vyzván, aby vypracoval plány pro uskutečnění evakuací, včetně odškodnění pro přesídlené osadníky.
Celá záležitost radikálně proměnila vnitropolitickou mapu Izraele. Někteří ideologičtí jestřábové Šaronovy vlády pohrozili demisí.
Šimon Peres prohlásil, že Strana práce nabídne Šaronovi pomocnou ruku v parlamentu. Hovoří se dokonce o vstupu Strany práce do vlády národní jednoty.
Zkouškou se samozřejmě nestane plánování, ale realizace stažení - a cesta je dlouhá a hrbolatá.
Šaronem zvolené načasování událostí mohlo vycházet z jeho potíží s policejním vyšetřováním ve věci údajné korupce.
Přesto by každý, kdo se snaží předvídat Šaronovo budoucí chování, měl mít na paměti, že na rozdíl od Begina a Šamira pochází Šaron z armády a že pro něj není rozhodující ideologie, nýbrž bezpečnost.
Jeho očividný pragmatismus by tedy neměl překvapovat.
Jak se blíží finálová etapa Mistrovství světa ve fotbale, nastala vhodná příležitost na prozatímní hodnocení turnaje.
Při letošním mistrovství, na rozdíl od předchozího v Japonsku a Jižní Koreji v roce 2002, jsme v prvním kole nebyli svědky žádné skutečně šokující porážky.
Švýcarsko a Austrálie se překvapivě probojovaly do vyřazovacího kola a asijské a africké týmy poněkud zklamaly, neboť postupuje jen Ghana.
Zatím byly odehrány pouze dva ošklivé zápasy, přeplněné jak fauly, nepěknými výpady a zbytečnou agresivitou, tak mnoha žlutými a červenými kartami: Itálie proti USA a Portugalsko proti Nizozemsku.
Jinak v Německu prožíváme nádherné mistrovství, jak ve smyslu sportovního chování, tak ohledně celkové atmosféry.
Co se týče Německa a Němců, člověk svou vlast a své krajany sotva poznává.
Nahrává nám i matka příroda.
Po dlouhé zimě a neexistujícím jaru začalo s prvním výkopem pohotově léto – a prakticky přes noc Německo předvádí svou nejslunečnější a nejrozkošnější podobu.
Počasí je středomořské a znenadání jsou takoví i lidé.
Organizace mistrovství je mimořádná (jak se dalo očekávat), přičemž vynikající práce policie nedala výtržníkům šanci.
Celé Německo se baví na nekonečném večírku s hosty z celého světa (což se neočekávalo).
A německý tým nádherným způsobem předvádí potěšující a moderní útočnou kopanou (což nikdo očekávat nemohl!).
Co je důležitější, nejen v německém týmu, nýbrž i v zemi jako celku zvedá hlavu mladé, pohodové, uvolněné a bezstarostné Německo – Německo, které je kosmopolitní, přátelské a dobře naladěné.
Roky špatných zpráv minuly Němce beze stop.
Lékaři stávkují, daně rostou, vládní strany se vzájemně cupují kritikou a sama kancléřka ve význačném projevu prohlásila, že země je v katastrofálním stavu.
Němci se ovšem, nezlomeni tím vším, nadále jednoduše radují na velkém fotbalovém večírku s nově nalezenými přáteli z celého světa.
Černá, červená a zlatá německá trikolora zdobí celou zemi jako nikdy dřív, ale téměř nikde nezaznívají nacionalistické podtóny.
Vedle německé vlajky jsou ostatně vyvěšeny vlajky mnoha dalších národů.
V Berlíně, stejně jako v dalších velkých německých městech, jsou taxíky nazdobeny vlajkami rodných zemí svých řidičů – od Angoly po Saúdskou Arábii.
Fanoušci se neodívají jen do svých národních vlajek, ale též do fantastických kostýmů připomínajících barvy jejich vlasti.
Vlajky se vyvěšují v naději na vítězství nebo také k osušování slz po porážce.
Krátce, Německo během Mistrovství světa připomíná shakespearovský sen noci svatojánské, navíc s přídechem Woodstocku.
Mimo stadiony se veřejné promítání zápasů stalo radostnými masovými „happeningy“.
A jak je to se samotnou kopanou?
Toto Mistrovství světa ve fotbale dokládá tři hlavní vývojové proměny, jimiž tento sport prochází.
Zaprvé, Evropa a Jižní Amerika jsou dominantnější než před čtyřmi lety a zůstávají nezpochybněnými velmocemi mezinárodní kopané.
Musíme tedy doufat, že Mistrovství světa v Jižní Africe v roce 2010 konečně přinese větší globální paritu.
Zadruhé, mezinárodní kopaná je svědkem nástupu nové generace.
Španělsko, Argentina a Německo, abychom jmenovali jen několik zemí, postavily velice mladá mužstva, která předvádějí působivou hru.
Ve francouzském, anglickém i portugalském týmu zazářili právě mladí hráči – navzdory přetrvávající přítomnosti Zidaneho, Beckhama a Figa.
I brazilský manšaft působí agresivněji a vzbuzuje dojem, že bude skórovat spíše mladými hráči, jako je Robinho a Juninho, než prostřednictvím svých stárnoucích světových šampionů z roku 2002.
Tuto generační proměnu urychluje třetí proud směřování vývoje.
Na nejvyšší mezinárodní úrovni se kopaná stále zrychluje a stává se atletičtější a špičkové týmy dokáží účinněji zužovat prostor.
Mužstvo, které se nedokáže pohybovat plnou rychlostí celých 90 minut (nebo i déle), přecházet s celým týmem rychle z obrany do útoku a udržet kontrolu nad míčem, aby omezilo pohyby soupeře, nemá v nejvyšší soutěži mnoho šancí.
Tady kopaná vytváří paralelu s dnešními globálními trhy, které vyžadují obdobnou restrukturalizaci národních ekonomik.
Na rozdíl od ekonomické globalizace však teprve uvidíme, zda tento nový, rychlonohý styl v kopané převládne (konec konců, mladá krev ze Španělska podlehla pardálům z Francie).
Pokud se tak stane, určitě to přinese užitek sportu i jeho fanouškům.
V tuto chvíli tu máme Mistrovství světa oplývající fotbalem, který na hřišti i mimo něj formuje nová, mladá generace – veselá, okouzlující a krásná na pohled.
Doufejme, že až při finálovém utkání v Berlíně 9. července naposledy zazní píšťalka, my Němci si uchováme co nejvíc z této pozitivní nálady.
Německo tento druh optimismu naléhavě potřebuje, neboť v budoucnu se bohužel budou nadále uplatňovat dva principy: zaprvé, zima se jednou vrátí, a zadruhé, míč je kulatý a nejtěžší zápas je vždycky ten příští.
Při sledování zpráv z Iráku vzpomínám na rok 1991, kdy jsem byl během války v Perském zálivu polským premiérem.
Díval jsem se doma na CNN, jak na Bagdád dopadají první rakety s plochou dráhou letu.
O několik hodin později mě nase armáda informovala, že v Iráku probíhá ozbrojený konflikt. ,,Ano, já vím,`` řekl jsem. ,,Sleduji to bombardování v televizi.``
O dvanáct let později již premiér Polska nepotřebuje opožděný telefonát od armády, aby se dozvěděl, že v Iráku zuří válka.
Veskeré podrobnosti o útoku nám Spojené státy jakožto současný spojenec Polska v NATO poskytly předem.
A nejen to: Polsko si dokonce zajistilo přední roli při samotném obsazování Iráku.
Jak dlouhou cestu jen Polsko urazilo od pádu komunismu v roce 1989!
Jen málo z těchto skutečností vsak bylo předem plánováno, neboť my v Polsku jsme (bohužel) nepromysleli, jakou zahraniční politiku potřebujeme jako člen NATO a budoucí členská země Evropské unie.
Místo toho se úzce zaměřujeme na to, zda je pro nás ta či ona iniciativa z bezprostředního hlediska výhodná, či nevýhodná.
Přidáme-li k tomu zahraničně-politickou schizofrenii - někteří Poláci se domnívají, že již prostou ,,existencí`` ovlivňujeme osud Evropy, zatímco jiní trpí ochromujícím pesimismem a přidělují Polsku trvalý status ,,země druhé třídy`` -, vzniká dokonalý recept na lhostejnost.
Nás postoj jako by sděloval, že věci se nějakým způsobem vyřesí samy.
Zdá se, že podobným přístupem trpí velká část Evropy: tvrdíme, že chceme společnou zahraniční a bezpečnostní politiku, ale nepodnikáme v této věci nic až do doby, kdy vypukne krize.
Pak se zase hasteříme o to, co dělat.
Čas na podobnou laxnost je nicméně pryč.
V Polsku a ostatních zemích střední a východní Evropy, které vstoupily nebo se chystají vstoupit do NATO, totiž členství v alianci nevyžadovalo zásadní debatu.
Dějiny plné útisku ze strany mocných sousedů nám napovídaly, že kolektivní bezpečnost v rámci NATO jejedinouskutečnou alternativou.
Otázky členství v EU a celosvětová válka s terorismem vsak vyžadují pečlivěji uváženou reakci.
Proč?
Protože členství v EU ovlivňuje vsechny aspekty státu, ekonomiky a celé společnosti, zatímco válka s terorismem vyžaduje zcela nový přístup k vedení diplomacie a bezpečnostní politiky.
Dnesní krize v transatlantských vztazích a skutečnost, že jsme se v ní náhodně ocitli jako součást ,,nové Evropy`` Donalda Rumsfelda, znamenají, že Polsko (stejně jako vsechny ostatní evropské země) se nyní musí rozhodnout, co vlastně od EU a NATO žádá.
Musíme promýslet nejen nás postoj k celosvětovým problémům, které byly až donedávna pokládány z hlediska evropských zájmů za okrajové, ale i otázku, co doopravdy znamená být partnerem EU.
Jedině odpovědi na tyto otázky mohou urovnat rozpor mezi ,,novou`` a ,,starou`` Evropou, stejně jako mezi novým a starým atlantským světem.
Polsko jako spojenec USA nepředstavuje pro prezidenta Jacquese Chiraka nebo kancléře Gerharda Schrödera takový problém.
Vedoucí představitelé Francie a Německa ve skutečnosti reagují na vzrůstající nevyzpytatelnost nového uspořádání vznikající Evropy.
Přihlížejí, jak se na scéně objevují noví hráči (například Spanělsko), kteří utvářejí politiku EU - zejména zahraniční -, a mají dojem, že jejich tradiční vedoucí role se ocitá v ohrožení.
Evropskou unii s deseti novými členskými zeměmi vsak nelze řídit stejně jako po minulá desetiletí.
Z hlediska Francie a Německa tedy problém nevznikl proto, že je Polsko nějakým ,,trojským koněm`` Ameriky.
Struktura EU dnes vyžaduje nejen nový konsensus o roli Evropy ve světě, ale i nové prostředky, jak tohoto konsensu dosáhnout.
Při řesení své vnitřní rovnováhy sil se Evropa nemůže neohlížet na dějiny.
Svět potřebuje sjednocený kontinent, který je připraven k akci.
Zmíněný konsensus přitom musí zahrnovat USA.
Vzhledem k sovětské hrozbě a převaze americké moci větsina Evropanů během studené války tolerovala tendenci Ameriky k jednostranné vůdčí roli.
Nyní stojí Ameriku značné úsilí pochopit nové souvislosti éry po studené válce.
Její problémy jestě více zhorsuje dramatická nevyváženost v rozložení vojenských sil na obou stranách Atlantiku a také přesvědčení, že ambice Evropy stát se samostatnou vojenskou mocností vyjdou naprázdno, neboť Evropané nevynaloží na dosažení tohoto cíle nezbytné finanční prostředky.
A právě zde může Polsko přispět k překlenutí atlantského rozporu a k formulování evropského konsensu.
Září 1939 dalo vsem Polákům ponaučení, že má-li být vojenská síla účinná, musí být skutečná.
Že dobré úmysly nezastaví invazi.
Jak nedávno řekl dánský premiér Anders Fogh Rasmussen: ,,Francie a Německo nejsou s to zaručit bezpečnost nasí země.
USA ano, avsak bezpečnost není zadarmo.``
Větsina Poláků se domnívá, že situace Polska je podobná dánské.
Jistě, celá Evropa je opravdu ve vleku americké moci.
Tato závislost by vsak neměla zakrývat fakt, že mezi Evropou a Amerikou existují společné zahraničně-politické zájmy.
Pokud EU vybuduje svou zahraniční a bezpečnostní politiku na základě pochopení této pravdy, mnohé z dnesních rozporů rázem vymizí.
Zahraniční politika EU by měla sledovat tyto cíle:
boj s terorismem;
předcházení místním konfliktům;
podpora lidských práv a demokracie;
vedení nevyzpytatelných zemí k zodpovědnému chování;
udržování těsné spolupráce mezi Evropou a USA;
pomoc chudým zemím.
Zahraniční politika Polska stejně jako celé EU může být z dlouhodobého hlediska efektivní pouze tehdy, bude-li přijímat realistické kroky - a vynakládat nezbytné prostředky -, aby tyto cíle realizovala.
Jde totiž o jediný možný základ transatlantských vztahů v rozsířené unii a také vztahů mezi ,,novou`` a ,,starou`` Evropou.
BERKELEY – Bývalý americký ministr financí Lawrence Summers pronesl na letošním jednání Mezinárodního měnového fondu trefnou poznámku: vlády se podle něj snaží léčit vymknutý chodník ve chvíli, kdy pacient trpí selháním orgánů.
Summers kritizoval skutečnost, že se Evropa zaměřuje na druhořadý problém Řecka, zatímco mnohem vážnější nerovnováhy – totiž nerovnováha mezi severem a jihem EU a nerovnováha mezi bezstarostnými věřiteli bank a vládami, které je nedokázaly řádně regulovat – se den ode dne zhoršují.
Na druhé straně Atlantiku však ani Američané nemají důvod k&#160;samolibosti.
Summers mohl pomocí stejného příměru kritizovat i Spojené státy, kde pokračující orientace na dilemata spojená s&#160;dlouhodobým financováním sociálního pojištění vysávají všechen kyslík z&#160;úsilí vyrovnat se s&#160;americkou makroekonomickou krizí a krizí nezaměstnanosti.
Americká vláda si v&#160;současné době může půjčovat na 30 let za reálnou (o inflaci očištěnou) úrokovou sazbu 1% ročně.
Předpokládejme, že by si kabinet měl v&#160;příštích dvou letech půjčit dalších 500 miliard dolarů a investovat je do infrastruktury – třeba i neproduktivně do projektů, u kterých činí společenská návratnost skrovných 25% ročně.
A předpokládejme – přičemž se zdá, že je to tento případ –, že prostý keynesiánský výdajový multiplikátor dosahuje u těchto výdajů hodnoty pouhých 2.
V&#160;takovém případě by 500 miliard dodatečných federálních výdajů do infrastruktury během příštích dvou let vyprodukovalo v&#160;každém z&#160;uvedených roků dodatečné zboží a služby v&#160;hodnotě jednoho bilionu dolarů, generovalo dodatečnou zaměstnanost v&#160;celkové délce přibližně sedm milionů let a stlačilo míru nezaměstnanosti o dva procentní body.
A vzhledem k&#160;těsnější vazbě těch, kdo práci mají, na pracovní proces by míra nezaměstnanosti i poté pravděpodobně zůstala zhruba o 0,1 procentního bodu nižší.
Tím však výčet impozantních přínosů nekončí.
Lepší infrastruktura by přinesla dalších 20 miliard dolarů ročně v&#160;podobě příjmů a nižších sociálních dávek.
Nižší míra nezaměstnanosti do budoucna by znamenala dalších 20 miliard dolarů ročně v&#160;podobě vyšší produkce.
A polovina z&#160;dodatečného zboží a služeb v&#160;objemu jednoho bilionu dolarů by měla formu spotřebního zboží a služeb pro americké domácnosti.
Sečteme-li v&#160;této rovnici stranu přínosů, získáme: okamžité zvýšení počtu pracovních míst, o 500 miliard dolarů vyšší spotřebu zboží a služeb v&#160;příštích dvou letech a poté každoroční zvýšené příjmy a produkci o 40 miliard dolarů ročně.
A jaké jsou pravděpodobné náklady dodatečných půlbilionových výdajů do infrastruktury v&#160;příštích dvou letech?
Pro začátek by dodatečné vládní výdaje v&#160;objemu 500 miliard dolarů pravděpodobně byly vyváženy zvýšeným výběrem daní z&#160;intenzivnější ekonomické činnosti, a to v&#160;objemu 300 miliard dolarů.
Čistým výsledkem by tedy bylo zvýšení státního dluhu o 200 miliard dolarů.
Američtí daňoví poplatníci by pak museli po dobu 30 let platit dvě miliardy dolarů ročně jako reálný úrok z&#160;tohoto vyššího státního dluhu a poté celých 200 miliard splatit nebo si prodloužit lhůtu splatnosti.
Intenzivnější ekonomická aktivita ve výši 40 miliard dolarů ročně by nicméně generovala zhruba 10 miliard ročně v&#160;podobě dodatečných daňových příjmů.
Kdybychom část použili ke splácení reálného úroku a zbytek uspořili, znamenalo by to, že jakmile by nadešel čas splacení dluhu, rezervy získané z&#160;daní díky zdravější ekonomice by bohatě postačovaly k&#160;umoření dodatečného státního dluhu.
Jinými slovy na tom daňoví poplatníci vydělají, protože přínosy ze zdravější ekonomiky bohatě vykompenzují náklady na obsloužení vyššího státního dluhu, což by vládě umožnilo poskytovat více služeb bez zvyšování daňových sazeb.
Také domácnosti na tom vydělají, protože si budou moci za svůj příjem koupit větší objem příjemnějších věcí.
Vydělají i firmy, protože zboží i zaměstnanci mohou využívat zdokonalené infrastruktury.
Vydělají nezaměstnaní, protože někteří z&#160;nich získají práci.
A vydělají dokonce i investoři do dluhopisů, protože dostanou své peníze zpět i se sjednaným úrokem.
Co se nám na tom může nelíbit?
Nic.
Možná si kladete otázku, jak to mohu říci.
Jsem přece ekonom – profesor „ponuré vědy“, v&#160;níž neexistují žádné obědy zdarma, v&#160;níž jsou přínosy vždy vyváženy náklady a v&#160;níž historky, které znějí příliš dobře, než aby mohly být pravdivé, skutečně téměř nikdy pravdivé nejsou.
Dnešní situace však vykazuje dvě odlišnosti.
Za prvé americký trh práce churaví tak silně, že rozšířené vládní výdaje nejsou spojeny s&#160;téměř žádnými náklady na spotřebu zdrojů pro společnost jako celek.
A za druhé jsou investoři do dluhopisů opravdu hloupí.
Ve světě, v&#160;němž index S&amp;P 500 zaznamenává sedmiprocentní roční výnos, by nikdo neměl mít radost, že drží třicetiletý dluhopis americké vlády, jehož výnos očištěný o inflaci dosahuje 1% ročně.
Rozdíl šesti procentních bodů v&#160;očekávaném reálném výnosu je výrazem mimořádné a iracionální paniky investorů do dluhopisů.
Ti jsou ochotni platit 6% ročně za „jistotu“.
Momentálně však americká vláda může vyrobit „jistotu“ z&#160;ničeho, pouze tím, že vytiskne dluhopisy.
Vláda by pak vydělala také na tom, že by oněch 6% ročně shrábla do své kapsy – ačkoliv ode dneška za 30 let by se držitelé dluhopisů, kteří se dnes cítí jako vítězové, s&#160;největší pravděpodobností podívali na mimořádně špatný výkon svých portfolií v&#160;letech 2011-2041 a litovali své strategie.
NEW YORK – Kampaň za zajištění, aby firmy provozující těžební činnost zveřejňovaly všechny své platby v hostitelských zemích, nabírá dynamiku – a Francie stojí v čele tohoto úsilí.
Prezidentu Nicolasi Sarkozymu je třeba zatleskat za to, že podporuje novou iniciativu prosazující standardy průhlednosti pro společnosti těžící ropu, zemní plyn a provozující důlní činnost, které jsou kotovány na evropských akciových burzách.
Francie, která leží v srdci Evropské unie a letos předsedá skupinám G-8 i G-20, je výjimečně uzpůsobená k tomu, aby mohla takové regulační opatření podněcovat.
Rok 2011 nabízí pod francouzským vedením jedinečnou příležitost, aby nejvýznamnější kapitálové trhy přijaly jasná a přesná pravidla, která budou vyžadovat plné odhalení finančních transakcí těžebních společností směrem k vládním institucím.
Těžba ropy, zemního plynu a důlní činnost přinášejí vládám a firmám miliardy dolarů ročně.
Navíc tyto sektory často hrají stěžejní roli v hospodářském rozvoji zemí bohatých na zdroje.
Přesto většina obyvatel těchto zemí žije navzdory obrovskému přírodnímu bohatství v chudobě.
Skutečné daně a platby vyplácené důlními, ropnými a dalšími těžebními společnostmi vládám jsou obvykle dobře střeženým tajemstvím, ačkoliv většina těchto vlád tvrdí, že zmíněné příjmy používá k veřejně prospěšným aktivitám.
Ve skutečnosti však existuje příliš mnoho zemí, jejichž běžní obyvatelé nemají z těchto peněz žádný prospěch a naopak musí nést na svých bedrech ekologické a sociální náklady spojené s těžební a vrtnou činností.
Tato dobře střežená tajemství průmyslu a vlád mohou mít závažné a dalekosáhlé důsledky.
Důkazem budiž například politické otřesy v severní Africe a na Blízkém východě.
Občané tamních států, z nichž mnohé mají bohatá ložiska ropy a zemního plynu, organizují protesty proti korupci a politickému útisku.
V podstatě však protestují proti špatnému hospodaření s bohatstvím a zdroji vlastní země, jehož důsledky mají dopad na bezpečnost a dostupnost dodávek energie v celém světě.
Nezbytnou součástí řešení je průhlednost.
Občané všude na světě musí mít jistotu, že firmy těžící ropu a zemní plyn i důlní společnosti zveřejňují všechny své relevantní finanční informace, rozdělují je podle země a podle projektu a zahrnují do nich také veškeré platby do veřejného rozpočtu hostitelské země.
Dokážou-li se evropské regulační orgány na tomto požadavku shodnout u všech těžebních společností kotovaných na jejich akciových burzách, bude se tato norma průhlednosti vztahovat na všechny firmy bez ohledu na jejich sídlo.
Regulátoři si také musí vymínit, aby byly finanční výkazy firem k dispozici pravidelně a včas a aby byly snadno přístupné a vzájemně porovnatelné napříč státy a také s výkazy jiných těžebních společností.
Spojené státy už schválily legislativu vyžadující zveřejnění plateb adresovaných vládám v podobě Dodd-Frankova zákona z roku 2010.
Požadavek tohoto zákona, aby firmy plně zveřejnily toky svých výnosů podle země a podle projektu, se vztahuje na 90% mezinárodních společností těžících ropu a zemní plyn a na osm z deseti největších důlních společností.
To pomůže občanům sledovat, jak se tyto peníze využívají, ale nepomůže jim to hodnotit, zda jejich vlády vybírají spravedlivý podíl.
Teprve kdyby EU od firem vyžadovala, aby zveřejňovaly podrobné informace o výrobních a provozních ukazatelích, finanční a účetní rozvahy a přehledy plateb úřadům, začaly by být tyto firmy skutečně zodpovědné vůči občanům a vládní příjmy by se zvýšily.
Evropská komise dnes o takové regulační reformě uvažuje, a má-li EU tento měsíc oznámit nezbytné legislativní kroky prosazující průhlednost, je francouzská podpora bezpodmínečně nutná.
Francouzská ministryně financí Christine Lagardeová nedávno zdůraznila, že je nezbytné podporovat „iniciativy uvnitř průmyslových sektorů, které si kladou za cíl zlepšit řízení, bezúhonnost a průhlednost ekonomických transakcí“.
Na nedávno skončeném summitu ve francouzském Deauville pak skupina G-8 poprvé vyzvala těžební společnosti k povinnému výkaznictví.
Je to důležitý pokrok, ale bohužel je vyjádřen jazykem, který připouští alternativu v podobě dobrovolných přístupů a navíc se zaměřuje pouze na průhlednost plateb.
Svět nyní musí doufat, že listopadový summit skupiny G-20 v Cannes přinese jednoznačný závazek potřebných výkaznických požadavků, protože u jednacího stolu budou tentokrát sedět i zástupci významných rozvíjejících se ekonomik, jako jsou Brazílie, Indie a Čína, ale i Jihoafrické republiky a dalších afrických států bohatých na zdroje.
Význam finanční průhlednosti v těžebním průmyslu se neomezuje jen na jednu zemi nebo éru – a je příliš důležitý na to, aby byl ponechán napospas pouhému dobrovolnému úsilí.
Větší zodpovědnost a silnější řízení těchto společností by mohly potenciálně měnit životy, ekonomiky a politické systémy po celém světě.
Zesnulý britský premiér Harold Wilson kdysi vtipkoval, že „týden je v politice dlouhá doba“.
Během přibližně 30 týdnů, které zbývají do příštích francouzských prezidentských voleb, se tedy jakákoliv dnešní předpověď může několikrát obrátit naruby.
Přesto se v průzkumech veřejného mínění vynořili dva zřejmí a stálí favorité: Nicolas Sarkozy na pravici a Ségolène Royalová na levici.
Oba toho mají společného více, než se na první pohled zdá, neboť oba hovoří o odstřižení se od minulosti a současně ztělesňují jistou formu kontinuity.
Pro Sarkozyho představuje toto „odstřižení se“ jak přízemně taktickou, tak i hluboce osobní volbu.
Dvanáct let působení Jacquese Chiraka v prezidentském úřadu spolu s francouzskou tradicí střídání u moci naznačuje vítězství levice.
Prezentovat se jako kandidát, který představuje nekompromisní rozchod s dnešní nepopulární politikou, je jediný způsob, jak se tomuto osudu vyhnout.
To se odráží v Sarkozyho otevřeně proamerickém postoji – ve Francii, kde je antiamerikanismus velmi silný, jde o projev politické odvahy.
Sarkozy chce sdělit, že Chirac s Villepinem měli v podstatě pravdu, když se stavěli proti americkému vojenskému dobrodružství v Iráku, ale že jejich styl byl katastrofálně mylný.
Jeho hluboký obdiv k „americkým hodnotám“ je tedy sice upřímný, ale nezahrnuje objetí s prezidentem Georgem W.
Bushem. Navíc uklidní francouzskou podnikatelskou komunitu, kterou šokovala plamenná opozice vůči Spojeným státům v podání Dominiquea de Villepina v době, kdy byl Chirakovým ministrem zahraničí.
Doma Sarkozy zaměřuje své poselství zejména na mladé lidi, když vysílá vlastenecký apel na hodnoty práce a disciplíny, na jakousi kontrarevoluční revoluci.
Revolucí, která musí být překonána, je přitom ta z května 1968, jejíž předáci a stoupenci podle Sarkozyho možná politicky prohráli s de Gaullem, ale zároveň svým důrazem na „falešné hodnoty“ hluboce oslabili Francii na desetiletí dopředu.
Vzpoura proti generaci rodičů a znovuobjevení tradičních morálních postojů naproti tomu Francii zachrání – takové politické sdělení lze velmi dobře vztáhnout na otázky typu školství a přistěhovalectví, které mohou dominovat v předvolební kampani.
V případě Royalové je význam slova „odstřihnout se“ zřejmější a viditelnější.
Tato kandidátka usiluje stát se první prezidentkou Francouzské republiky.
Aby tohoto cíle dosáhla, zdůrazňuje raději svou „podstatu“, čímž čelí Sarkozyho důrazu na vlastní pověst „hybatele děje“.
Její výzva k voličům je prostá: „Já jsem žena a vy jste ženu ještě nikdy nevyzkoušeli, takže buďte moderní a vyzkoušejte ji nyní.“
Royalová se skrývá za originalitou svého pohlaví (ve francouzské prezidentské politice) a vyhýbá se formulaci jakéhokoliv detailního programu.
Když po ní zvídaví novináři žádají, ať přesněji rozvede svou politickou agendu, její (zatím!) vysoce účinná obranná odpověď zní: „Kdybych nebyla žena, takovou otázku byste se mi neodvážili položit!“
Programem Royalové je tedy její popularita.
V oblasti zahraniční politiky může člověk její priority pouze odhadovat.
Pokud jde o Evropu, jeví se Royalová jako stejná „agnostička“ jako Sarkozy, který rovněž ztělesňuje novou generaci „postevropských vůdců“.
A pokud jde o hodnoty, zdá se, že také Royalová reprezentuje odstřižení se od května 1968, s důrazem na disciplínu a rodinu.
Podle výzkumů veřejného mínění je Royalová jasnou favoritkou levice a jediným kandidátem schopným porazit Sarkozyho.
Její podpora je mimořádně silná mezi voličkami.
Pro Socialistickou stranu, která dychtí po návratu k moci, ale stále se nevzpamatovala z ponižující porážky Lionela Jospina v prvním kole prezidentských voleb v roce 2000, je otázkou, zda si může dovolit zpěčovat se vlně příznivého veřejného mínění stojícího za Royalovou.
Podle mnoha odpůrců Royalové z řad socialistických předáků a radikálů vede nadvláda médií v politickém procesu k průměrnosti: kvality potřebné ke zvolení začínají být téměř neslučitelné s kvalitami potřebnými k vládnutí.
Podle kritiků Royalové v Socialistické straně je „hollywoodizace“ politiky, ze které tato kandidátka těží, výrazem nového přístupu, v jehož rámci vůdci následují a následovníci vedou.
Stejnou kritiku však lze namířit i proti Sarkozymu.
Oba kandidáti navíc současně s „odstřižením se“ ztělesňují také kontinuitu – se Chirakem a gaullismem v případě Sarkozyho a se socialismem Françoise Mitterranda v případě Royalové.
Ta se při hledání legitimity otevřeně hlásí k Mitterandovu odkazu, zatímco Sarkozyho odmítnutí Chirakova dědictví souvisí spíše s formou než s obsahem.
Sarkozyho lze do značné míry pokládat za Chiraka s něčím navrch, zatímco Royalová je evidentně Mitterandem bez něčeho.
Až voliči na jaře roku 2007 rozhodnou, bude jejich volba možná záviset spíše na negativních než pozitivních ohledech, jak se stalo již v roce 2002, kdy Chirac čelil ve druhém kole ohavnému nacionalistovi Jean-Marie Le Penovi.
A stejně jako v roce 2002 se i napřesrok stane vítězem ten, kdo se bude voličům méně protivit nebo kdo v nich vyvolá menší obavy.
Tak či onak převládnou osobnosti nad programy.
Až se evropští lídři sejdou v Portugalsku, aby do nové, zeštíhlené Reformní smlouvy zapracovali poslední úpravy, bylo by zřejmě užitečné, kdyby všichni předstírali, že posledních 50 let evropské integrace vůbec neproběhlo.
Představme si potom, co musí Evropa udělat, aby se vyrovnala s nejnaléhavějšími výzvami, zejména pokud by byla schopna tak učinit bez politických mantinelů 50 let smlouvání podmínek a vratkého budování institucí.
Krom toho nechme představivost udělat pořádný skok a předpokládejme, že ačkoliv tento scénář EU v „roce nula“ znamená, že bychom nemohli čerpat z půlstoletí vnitroevropské spolupráce, státy, které dnes tvoří EU, by nicméně toužily přijmout dalekosáhlé společné politiky.
Odložme pak svou nedůvěru a pokusme se představit si, co by Evropa měla a mohla dělat, aby se vypořádala s některými z nejdalekosáhlejších a nejvzpurnějších výzev, které rozhodnou o tom, zda příštích bude 50 let stejně konstruktivních jako oněch předešlých.
Anebo vyjádříme-li to jinak, pohlédněme na své problémy ve světle stávajících mechanismů EU a jejich potenciálu vytvářet dalekosáhlé nové politiky a pak se sami sebe ptejme, proč EU nezhmotňuje svůj potenciál a nenaplňuje svůj příslib.
Obecně vidíme tři oblasti, v nichž si evropští zákonodárci mohou vést lépe na národní i na evropské úrovni: globální výzvy, u nichž by Evropa mohla projevit silnější vůdcovství, vytváření a posilování lidského kapitálu uvnitř EU i ve světě a zlepšování efektivity vlastního politického aparátu EU.
Evropa potřebuje jasnější a zřetelnější globální agendu.
Na svém vůdčím postavení ohledně změny klimatu musí zásadním způsobem stavět tím, že přijme mnohem přísnější evropské cíle a pak využije svého mezinárodního ekonomického a obchodního vlivu k prosazování nových globálních emisních norem, které vědecký názor přijme jako smysluplné.
Co se týče problematiky konfliktů a bezpečnosti, Evropa by měla spět do nové fáze, v níž bude zaujímat mnohem jasnější a jednoznačná stanoviska k záležitostem sahajícím od šíření jaderných zbraní po sankce proti barmskému vojenskému režimu.
Záměrem musí být etablovat Evropu jako rozhodného a nepředpojatého aktéra na světové scéně, ne jako „rozmanitý proud,“ v němž se mísí různá názorová východiska.
Cílem by mělo být, aby se nástroje „měkké moci“ jako rozvojová pomoc a hospodářská partnerství EU vázaly k sílícímu pocitu politického a bezpečnostního přesahu, aby se zajistilo, že Evropa bude globálním hráčem, s nímž se musí počítat.
To samozřejmě znamená, že EU by se měla snažit rozšířit své transatlantické smýšlení, aby EU a Spojené státy těsněji spolupracovaly na vymezení – a tedy ochraně – svých společných zájmů ve světě, kde dohromady představují jen o málo víc než 10% celkové populace.
Tato tvrzení ani zdaleka nejsou paušální kritikou úsilí EU vytvořit společnou zahraniční a bezpečnostní politiku.
Jejich záměrem však je podtrhnout, co mnozí lidé v Evropě velice dobře vědí, totiž že rychlost, jíž se problémy týkající se mezinárodního rozvoje a konfliktů rozrůstají, zatím snadno překonává tempo reakcí EU.
Vytváření většího lidského kapitálu v Evropě i ve světě je v budoucích aktivitách EU kriticky důležitým prvkem.
Vzdělávání je zdaleka nejvýnosnější investicí, již Evropa může udělat, takže by měla zahájit historicky nejctižádostivější strategii s cílem vytvořit znalostní dynamiku a zaměstnanost uvnitř EU a zároveň pomáhat s výrazným rozšiřováním vzdělávání v nejchudších zemích světa.
Evropa také konečně musí kousnout do kyselého jablka přistěhovalecké politiky – tématu, které celým generacím politických lídrů vytrvale unikalo.
Dohodnutá imigrační pravidla s působností napříč EU jsou nezbytností, má-li být nalezen soulad mezi evropským hladem po dovozu pracovních sil a široce rozšířeným strachem z kulturních pnutí a sociálních nepokojů.
Nebude snadné vybudovat spravedlivější a multikulturnější Evropu, ale nezdaří-li se tento problém otevřeně vyřešit, neúspěch si vyžádá ještě vyšší cenu.
Stejně tak by evropské vlády měly vyvíjet rozhodné nové úsilí o posílení smyslu Evropanů pro sdílenou historii a společné hodnoty.
Pevnější evropská identita je nejzdravějším základem pro vytváření multikulturnější Evropy, již demografové považují za neodvratnou.
Politický a institucionální aparát, jenž bude EU k uskutečnění těchto a ještě dalších ambiciózních cílů potřebovat, prozatím stále obestírají pochyby.
Dohodu lídrů EU z poloviny roku o Reformní smlouvě zaměřené na revizi rozhodovacích mechanismů Unie sice přivítala úlevná oddechnutí, ale zda nový pakt přežije ratifikační proces ve 27 zemích, je stále nejasné.
My jsme ovšem přesvědčeni, že posílené využití hlasování kvalifikovanou většinou členských vlád, začleněné do nové smlouvy, by se mělo uplatnit i u samotného ratifikačního procesu.
Kdyby pak nevelká menšina evropských vlád projevila neschopnost smlouvu ratifikovat, neposlalo by ji to ke dnu, jak se v roce 2005 stalo její předchůdkyni, Ústavní smlouvě.
Korálové útesy jsou biologicky nejbohatsí mořské ekosystémy na světě, poskytující útočistě některým vůbec nejkrásnějsím organismům.
Dodávají základní zdroj bílkovin pro více než deset milionů lidí po celém světě.
Činnosti založené na existenci útesů (zejména rybolov a turistika) jsou zdrojem hospodářské prosperity pro miliony dalsích.
Je zřejmé, že cena, již lidstvo platí za celosvětové selhávání těchto ekosystémů, je ohromná.
Přesto rozsáhlé poskozování korálových útesů neustává.
V některých oblastech už doslo k hromadnému rozpadu útesových ekosystémů. Reálným rizikem je kolaps v celosvětovém měřítku.
Jsou tu ale i dobré zprávy: víme, jaká opatření může mezinárodní společenství učinit, má-li ochránit a obnovit ,,odolnost`` útesů, tedy jejich schopnost uchránit si svou integritu tváří v tvář výkyvům životního prostředí, jež jsou přirozenou součástí života v každém ekosystému.
Musíme světu zprostředkovat informace o vážnosti globálního oteplování a zároveň chránit odolnost korálových útesů.
V minulosti nebylo hlavním původcem degradace útesů globální oteplování, nýbrž přílis intenzivní rybolov a znečistění.
Když ve zdravých ekosystémech klesne počet organismů, jež slouží jako kořist, dravci nemají dostatek potravy a jejich počet se také sníží. Tak získá kořist příležitost se vzpamatovat.
Lidstí dravci se ovsem lisí.
Jakmile nasí kořisti ubude, její ekonomická hodnota obvykle roste, a proto se rybolov zintenzívní.
To znamená, že jakmile se sníží stavy dravých druhů, rybolovný tlak se přesune na ty druhy ryb, které se živí rostlinnou stravou, což vede k prudkému poklesu počtu býložravců na korálových útesech.
Býložravé ryby jsou na korálových útesech klíčovými hráči.
Když populace korálů slábne v důsledku bouří, nemocí či jiných rusivých vlivů, právě býložravci drží na uzdě mořské řasy, čímž korálům umožní se zotavit.
Bez nich si rychle rostoucí řasy v krátké době uzurpují větsinu prostoru na útesech a znemožňují tím obnovu životaschopného množství korálového porostu.
Vzhledem k tomu, že korály poskytují strukturu přirozeného prostředí, na níž závisí dalsí útesové organismy, úbytek korálového porostu vede ke značným ztrátám biodiverzity útesů.
Znečistění živinami a toxiny z blízkých pevninských území dále narusuje regenerační schopnost populací korálů, což jestě zvětsuje konkurenční výhodu mořských řas.
Korály se utvářejí symbiózou mezi živočichem a jednobuněčnou rostlinou.
Živočich poskytuje rostlině úkryt a živiny. Rostlina přeměňuje sluneční záření na energii, o niž se s živočichem dělí.
Z důvodů, jimž jestě úplně nerozumíme, se toto soužití rozpadá, jakmile jsou koráli vystaveni nezvykle vysokým teplotám.
Koráli vypudí rostlinu a barva korálů se změní na zářivě bílou.
Pokud se teploty brzy vrátí k normálu, soužití se může obnovit.
Jestliže ale koráli zůstanou ,,vybělení`` přílis dlouho, zemřou.
U mnoha druhů korálů je tento práh vybělení obvykle jen několik stupňů Celsia nad obvyklou maximální teplotou v dané lokalitě.
Nahlížíme-li na tuto skutečnost ve světle i těch nejoptimističtějsích scénářů globálního oteplování, jde o znepokojující zprávu.
Jsou-li prahy vybělení korálů neměnné, budou je lokální letní teploty za několik desítek let pravidelně překračovat.
Koráli rostou pomalu, a proto se útesy, jež utrpí závažným vybělením, nezotaví, než dojde k dalsímu vybělení.
Nastěstí existují důkazy o tom, že se prahy vybělení vyvíjejí.
Větsina druhů korálů je siroce geograficky rozsířená a k vybělení dochází v závislosti na lokalitě při různých teplotách.
Mnohé druhy, které na australském Velkém bariérovém útesu zbělají při 28 či 29°C, v Arabském moři běžně snásejí teplotu 34°C či více.
Bohužel ale nevíme, jak dlouho trvá, než k takové adaptaci dojde.
Na ochranu korálů můžeme udělat dvojí.
První věc je jasná: je třeba minimalizovat globální oteplování, a to kupříkladu tím, že budeme respektovat Kjótskou dohodu.
Za druhé je třeba obnovit schopnost korálových útesů vyrovnat se se změnami životního prostředí (tedy jejich odolnost) tím, že budeme chránit stavy ryb, které drží na uzdě mořské řasy a napomáhají tak obnově populací korálů po vybělení.
Tyto ozdravné fáze umožňují adaptaci na vyssí teploty.
Bez ryb ovsem převaha mořských řas ozdravení znemožní.
Katastrofický celosvětový úbytek stavu ryb - na korálových útesech i jinde - nám dal nelítostně za vyučenou ohledně řízení oblastí rybolovu.
Mnohé usilovně regulované oblasti rybolovu prožily úpadek stejně jako oblasti neregulované.
Dochází tedy stále silněji k obecné shodě v tom, že je nezbytné standardní prostředky řízení oblastí rybolovu doplnit systémem ,,nedotknutelných zón`` - oblastí, kde bude rybolov úplně zakázán.
Jakmile se populace ryb v těchto nedotknutelných zónách obnoví, dojde k efektu ,,přetékání``, přičemž úlovky mimo nedotknutelné zóny často porostou.
Podstatnějsí ovsem je, že zóny poskytnou útočistě rybím populacím a budou tak jakýmsi pojistěním proti kolapsu stavu ryb.
Na korálových útesech tyto nedotknutelné zóny mohou napomoci, aby si část přirozeného prostředí korálových útesů udržela zdravá rybí společenství, která zajistí odolnost korálových útesů.
Vědecké důkazy naznačují, že k dosažení účinnosti je nezbytné do nedotknutelných zón vyčlenit 30-50% místních výskytisť.
Jde o číslo dalece přesahující úroveň ochrany i v nejbohatsích zemích, které mají své korálové útesy, tedy v USA a Austrálii, kde je současná úroveň ochrany nižsí než 5%.
Uvážíme-li závažnost ohrožení světových korálových útesů, reakce mezinárodního společenství byla dosud hrozivě pomalá.
Přicházejí ale i povzbudivé zprávy: v červnu australská vláda navrhla zásadní rozsíření nedotknutelných zón v oblasti Velkého bariérového útesu na úroveň přesahující 30%.
Bude-li tato politika přijata, nastaví laťku nového globálního standardu a snad přiměje dalsí země, aby se zachovaly obdobně.
Závisí na tom budoucnost tropických mořských ekosystémů a milionů lidí, jejichž životy jsou s nimi svázány.
GAZA – Letos jsem měl být v prvním ročníku lékařské fakulty.
Místo toho trčím tady v Gaze, v domě svého otce vprostřed uprchlického tábora Džabalíja, kde není mnoho možností a žádná cesta ven.
Když jsem loni dokončil střední školu, rozhodl jsem se, že se stanu lékařem.
Gaza zoufale potřebuje kostní specialisty, ale vzdělání, které potřebuji, lze získat jedině v zahraničí.
Když jsem uspěl v soutěži o místo na lékařské fakultě v Německu, mí rodiče byli hrdí.
Byl jsem nadšený, že půjdu ve stopách svého staršího bratra, který tam už studuje.
V únoru mi německé úřady udělily vstupní víza.
Nijak jsem neotálel a požádal izraelské úřady o povolení k vycestování do Evropy.
Bylo mi ale sděleno, že ven smí jedině pacienti, kteří potřebují neodkladný lékařský převoz, studenti nikoliv.
Uvězněny v pásmu Gazy jsou stovky dalších mladých lidí, již byli přijati ke studiu v zahraničí.
Pro mnohé z nás jde o jedinou příležitost jak pokračovat ve studiu.
Gaza je jedním z nejhustěji obydlených míst na světě a taktéž jedním z nejchudších – na cípu země 41 kilometrů dlouhém a 6-12 kilometrů širokém nás žije 1,5 milionu.
Místním nemocnicím chybí vybavení nezbytné k provádění důležitých zákroků, například radioterapie pacientů s rakovinou nebo kardiochirurgie.
Univerzity v Gaze jsou přecpané a postrádají prostředky.
Mnoho předmětů se vůbec nevyučuje a postgraduálních programů je poskrovnu.
Lektoři ze zahraničí nemohou do Gazy vstoupit.
Bez možnosti vycestovat se nemůžeme vzdělávat.
V červnu, když Spojené státy donutily Izrael umožnit odjezd z pásma Gazy držitelům Fulbrightova stipendia, izraelská armáda oznámila, že povolení vycestovat udělí několika dalším studentům s „uznávanými“ stipendii – ale ne „stovkám“.
Takže nás stovky stále čekají, většina bez prestižních stipendií, které by upoutaly pozornost světa.
Jsem si jistý, že budu jedním z mnoha, komu nebude dovoleno vycestovat.
Život v Gaze ze mne vysál veškerý optimismus.
Můj otec je učitel a majitel obchodu s oblečením pro děti.
Má matka je hospodyně.
Mám šest bratrů a tři sestry.
Do Palestiny jsme se v roce 1996 vrátili ze Saúdské Arábie, kde můj otec pracoval jako učitel.
To bylo v nejsvětlejších dnech mírového procesu.
Moji rodiče vkládali naděje do Dohod z Osla podepsaných v roce 1993 a měli za to, že nám dokážou zajistit lepší život.
Když mi však bylo deset let, začala druhá intifáda.
Během mého dospívání se mírový proces hroutil.
Když jsem byl ve třetím ročníku střední školy, izraelské úřady pásmo Gazy uzavřely.
Izraelské pohraniční kontroly omezily tok lidí přes hranice na pouhý pramínek a zadusily hospodářství Gazy, když znemožnily dovoz i vývoz a přeťaly dodávky paliv a elektřiny.
V prodejně mého otce, která mě a mého bratra měla podporovat na studiích, už nejsou žádné dětské šaty.
Ve snaze porazit Hamás, který v roce 2006 zvítězil ve volbách, Izrael s oporou v USA, Kanadě a Evropské unii tuto blokádu udržuje.
Blokáda ale pouze uvrhá lidi do hlubšího zoufalství.
Já vím, Hamás a jiné ozbrojené skupiny odpalují z pásma Gazy rakety, které zabíjejí civilisty v izraelských městech a vesnicích.
Byl jsem ale také svědkem toho, jak se Izrael mstí vzdušnými údery a ozbrojenými vpády do pásma Gazy, včetně Džabalíje.
Izraelská blokáda se rovná kolektivnímu trestu.
Ubližuje nám všem, ať už Hamás podporujeme, nebo ne.
Ničí také můj sen, že si za jméno napíšu „specialista v kostním lékařství“.
Občas je mi líto, že pocházím z Gazy.
Stále však doufám, že se dostanu do ciziny, získám kvalifikace a vrátím se, abych tu pomáhal ostatním.
Když máme občas elektřinu, dívám se na televizi a sleduji, jak žijí lidé jinde.
Ptám se sám sebe, proč mají příležitosti cestovat, studovat, jet na dovolenou, když já nemůžu ani odjet, abych studoval medicínu.
Jsme studenti, ne vojáci.
My v tomto konfliktu nebojujeme.
Proč nás Izrael nenechá odjet za studiem?
Proč Evropa a Amerika podporují blokádu zvídavých mladých lidí?
Moji spolužáci na lékařské fakultě začnou zanedlouho chodit do školy.
Až budou v lavicích, já budu zřejmě stále ještě sedět v otcovském domě a čekat, až blokáda skončí.
BUKUREŠŤ: Bývalý chilský diktátor, generál Augusto Pinochet, čeká v londýnském domácím vězení na výrok soudu ohledně jeho vydání do Španělska, kde čelí obvinění ze spáchání zločinů proti lidskosti. V téže době je v Rumunsku před soud postaven a odsouzen vojenský činitel za spoluúčast na krvavém masakru v Temešváru, který se odehrál před deseti lety.
Rozporuplné reakce, jež rozsudek vyvolal, jsou podle mého názoru znamením toho, že soudit minulost není až tak jasná a jednoduchá věc.
Generálové Atanase Stanculescu a Mihai Chitac byli shledáni vinnými za to, že během občanských nepokojů v Temešváru v roce 1989 vydali rozkaz k zabití desítek nevinných lidí.
Oba dva byli odsouzeni k dlouholetému vězení.
Někteří novináři a politici tento verdikt jednoznačně odsoudili, jiní jej vehementně oslavovali.
Je zřejmé, že tento rozsudek bude ještě dlouhou dobu rozdělovat názorové spektrum společnosti, která se dosud cele nevyrovnala s následky své nedávné historie.
Příběh generála Stanculesca, odsouzeného k patnácti letům vězení, připomíná levný román s vlastizrádnou zápletkou.
Vysoký a pohledný důstojník byl jedním z nejbližších spolupracovníků Nicolae Ceausesca.
Když se v prosinci devětaosmdesátého roku rozpoutaly protirežimní nepokoje, byl Stanculescu spolu s Chitacem povolán do v Temešváru, aby demonstrace jakýmkoliv způsobem potlačil.
Příkaz generál splnil nemilosrdně: jeho jednotka postřílela přes stovku neozbrojených demonstrantů.
O dva dny později, cestou zpět do hlavního města, prý Stanculescu začal pochybovat o své oddanosti vůči diktátorovi.
Rozpoznal, že s Ceausescem je konec a pod záminkou zlomené nohy se uchýlil do soukromí.
Když ale 22. prosince zaútočily davy na bukurešťskou budovu ústředního výboru strany, byl to Stanculescu, kdo manželům Ceausescovým zajistil vrtulník, aby se dostali ze střešní terasy do bezpečí.
Těsně před tím, než helikoptéra odletěla, řekla Elena Ceausescová generálovi s falešnou sádrou na noze: „Nejdražší Viktore, postarejte se mi o děti!“
Tou dobou však už generál převlékl kabát: připojil se k „národu“ a k nově vzniklé Národní obranné frontě.
Helikoptéra s prvním rumunským párem směřovala nikoli do bezpečí, nýbrž do vězení.
Stanculescu byl jedním z duchovních otců zinscenovaného procesu s Ceausescovými, který je odsoudil k smrti a na jehož základě byli na místě popraveni.
Na filmu, který proces dokumentuje, se už Stanculescu obešel bez sádry na noze.
Stanculescova kariéra pak jen kvetla.
Do nové revoluční vládě byl zvolen ministrem průmyslu.
O několik měsíců později veřejně podpořil skupinu mladých důstojníků, kteří volali po reformě v armádě a po odstranění generála Military, tehdejšího ministra obrany a podezřelého ze spolupráce se sovětskou KGB.
Militaru byl nakonec zbaven svých funkcí a do jeho křesla usedl sám Stanculescu.
Ten dal ovšem reformní důstojníky propustit a reforma vojska byla odložena naneurčito.
Rok nato se Stanculescu nadobro vzdal politické kariéry.
Založil vysoce ziskovou společnost obchodující se zbraněmi a brzy se stal jedním z nejbohatších lidí v zemi.
Nyní se ale zdá, že se osud proti němu obrátil.
Je tomu však skutečně tak?
Generál Stanculescu se proti rozsudku odvolal k nejvyššímu soudu.
Valná část veřejného mínění stojí za ním, neboť se domnívá, že jeho proces byl politicky motivovaný.
Ovšemže je zde mnoho lidí, a především temešvárští demonstrující z osmdesátého devátého, kteří v jeho odsouzení vidí zadostiučinění.
Na druhé straně i mnozí politikové však straní Stanculescovi; jsou mezi nimi např. současný ministr obrany Victor Babiuc, bývalý prezident Ion Illiescu a většina vysokých důstojníků rumunské armády.
Ve světle procesu se Stanculescem ministr vnitra zopakoval svůj návrh na všeobecnou amnestii pro vojáky, kteří se v roce 1989 účastnili násilí proti obyvatelstvu.
Stoupenci amnestie argumentují tím, že Stanculescu, narozdíl od Pinocheta, plnil příkazy, které nemohl odmítnout, a navíc se později dobrovolně přidal k „revoluci“, bojoval proti jejím nepřátelům a přispěl k jejímu vítězství.
Mnozí důstojníci rumunské armády nejsou nadšeni názorem, že by vojáci měli být souzeni za zločiny spáchané v obraně zmírajícího komunistického režimu.
Právě toto ale Rumunsku slibovaly v té či oné pozici všechny postkomunistické vlády.
Tito důstojníci, a spolu s nimi ti, kteří jejich názory podporují, tvrdí, že nelze soudit činy jednoho režimu normami režimu jiného.
Podobně jako v Chile pak zastávají názor, že zatímco politické systémy jsou přechodné, čest a sláva národa vždy spočívá v jeho armádě.Vojákovou povinností je vykonávat rozkazy svého nadřízeného, nehledě na to, kdo to je a jaké rozkazy dává.
V Temešváru, a později během procesu s Ceausescovými plnil Stanculescu právě jen tuto svou vojenskou povinnost.
Tito důstojníci nedůvěřují a ignorují požadavky univerzální spravedlnosti ve smyslu usnesení norimberského tribunálu.
Poněvadž postavení demokratických institucí v Rumunsku během posledních deseti let postkomunistické transformace tolik oslabilo, mnoho politiků se přiklání právě na stranu generálů, či přinejmenším se vyhýbá veřejné polemice s nimi.
Podle průzkumů veřejného mínění jsou ostatně nejdůvěryhodnějšími institucemi v Rumunsku právě armáda a ortodoxní církev, jinými slovy tradiční a hierarchické organizace.
Rumunský lid se po jisté době znovu pokusil zjistit pravdu o minulosti své země.
Dokud ale tato minulost nebude nadobro pohřbena a dokud bude odhalovat své zločiny, budou její následky i nadále mnohé děsit. „Prvotní hřích“ rumunské revoluce je totiž stále dost dobře vidět: spousta postkomunistických institucí vytvořených a řízených lidmi, kteří se závažně podíleli na zločinech komunistického režimu.
Zpočátku lidé pochopitelně rádi vidí pravdu obnaženou a zlo potrestáno.
Většina lidí by to ale raději viděla jen v televizi, aniž by to musela zažívat na vlastní kůži.
Rumunsko se proto musí rozhodnout, zda chce nebo nechce mít vůbec nějakou minulost. Teprve pak budou občané Rumunska moci zhodnotit svou vlastní minulost a naučit se s ní žít.
Jen málo konceptů je tak elastických jako ,,konzervatismus``.
Na jednom konci spektra svých významů se konzervatismus (za posledních dvacet let) propracoval k tomu, že dnes bývá vnímán jako propagátor občanského života nenasytnosti a honby za prospěchem.
Na druhém konci spektra hledal konzervatismus v mnoha evropských zemích možná až příliš útěchu v pravicovém extremismu.
V dnešním Německu konzervatismus vznikal z neúspěchů Výmarské republiky, tedy ze zkušeností, které anglosaský konzervatismus nepoznal.
Tato historická etapa tak vysvětluje konzervatismus, který praktikují Křesťansko-demokratická unie (CDU) a Křesťansko-sociální unie (CSU), jež se zaměřují na umírněnost i vyváženost, ochranu tradičních hodnot i inovace a na ovládnutí německého politického středu.
V Německu se budou tento podzim konat federální volby, a tak o povaze německého konzervatismu ještě mnohé uslyšíme.
Při zvážení důrazu, jaký kandidát CDU/CSU na kancléře Edmund Stoiber klade na hospodářské úspěchy Bavorska, se někteří možná neubrání pocitu, že koalice se dostala pod nebezpečný vliv tržního konzervatismu praktikovaného v Americe, ,,kde je dnes už možné všechno``.
Jiní pak třeba pocítí spíše důraz německých konzervativců na společenské hodnoty a prohlásí, že jsme stejně statičtí jako sociální demokraté.
Pravda je nicméně mnohem složitější než tato jednoduchá srovnání, ale proto je i mnohem trvalejší.
Politika CDU/CSU se samozřejmě zakládá na myšlence svobody jednotlivce, ale my věříme v individualismus kalený západní kulturou a křesťanskou tradicí.
Na nespoutaný individualismus máme skeptický názor, neboť jsme si vědomi lidských hříchů a ještě mnohem hlouběji si uvědomujeme historické chyby a úchylky německých dějin 20. století.
Přes tento hluboce zakořeněný skepticismus o lidské povaze uznáváme lidský talent a dovednosti, jež jsou motorem pokroku a inovace, poněvadž věříme ve schopnost člověka napravovat chyby a omyly.
Tyto dva rysy, přestože se zdají neslučitelné a rozhodně se liší od hodnot vyznávaných americkými a britskými konzervativci, představují pevnou a zdravou základnu pro realistický pragmatismus a odklon od ideologické politiky - což je přesně taková politika, jakou teď Německo potřebuje.
Němečtí konzervativci rozhodně nechtějí nutit lidi k tomu, aby žili určitým způsobem, nýbrž se zasazují o politiku, která zná meze - meze státu, trhu a jednotlivce.
My politiku chápeme jako mechanismus k usmiřování přetrvávajících střetů, například takových, jaké existují mezi svobodou a bezpečností.
Jedna bez druhé je neudržitelná.
Bezpečnost bez svobody je k ničemu, a svoboda bez bezpečnosti - jak národní, tak hospodářské - nemá valný smysl.
Na těchto principech stojí sociální tržní ekonomika, k níž se i nadále hlásíme.
Nejúčinnějším prostředkem podpory ekonomického růstu je pro tuto ekonomiku konkurence, ale v případě potřeby či nutnosti v ní mají místo i intervence státu, jejichž cílem je zajistit rovnou příležitost, společenskou solidaritu a sociální rovnováhu.
K dalším cílům těchto zásahů patří také snaha zabránit ,,ekonomizaci`` všech aspektů občanského života.
Trh je totiž jen nástrojem pro řešení lidských problémů, nikoli odpovědí na ně.
Němečtí konzervativci si tuto skutečnost velmi dobře uvědomují a proto například usilují o rovnováhu mezi ekonomií a ekologií.
Cítíme globální odpovědnost za životní prostředí, a tudíž nemůžeme souhlasit s jednostrannými rozhodnutími jednotlivých národů, pokud tato rozhodnutí ignorují potřeby zbytku světa.
Globalizace je totiž nejen výzvou, ale i příležitostí.
Chceme-li se otevřít proudům globalizace, musíme rovněž posilovat místní instituce, jež pomáhají rozvíjet společenské svazky a identitu, jako jsou rodina, místní a regionální společenství, náboženské komunity či tradice dobrovolné spolupráce pracujících - které byly všechny v posledních letech zanedbávány.
To je onen princip ,,decentralizace``, který kdykoli a kdekoli je to možné, napomáhá přesunu rozhodovací moci na orgány státní správy, jež jsou co nejblíže k občanům.
Toto je obzvláště významné pro naše nazírání na Evropskou unii, kde se snažíme o účinnou rovnováhu mezi státem a Evropou.
Pro nás, německé konzervativce, nestojí evropská integrace a národní identita proti sobě - na rozdíl od našich odpůrců a mnoha dalších.
Vidíme je spíše jako dvě strany jedné mince.
Evropská unie vznikla z přesvědčení, že některých cílů lze dosáhnout jen spoluprací.
I po několika desetiletích Evropská unie stále potřebuje vázací sílu a legitimitu svých členských států i historických regionálních politických struktur v rámci těchto států, neboť společná evropská identita vzniká pomalu a zatím není schopna opodstatnit konstituční strukturu Unie.
Forma vlády, o níž se v Německu a po celé Evropě zasazujeme, je v podstatě založena na smyslu a významech morálního diskurzu a morálního rozhodování, a nikoli na domněle věčné pravdě jakéhosi abstraktního politického konceptu.
Totiž jen neustávající skepticismus vůči módním politickým všelékům - ražení jak statického, tak tržně fundamentalistického - je s to podpořit pluralismus a toleranci a zabránit narůstání byrokracie, která oslabuje naši ekonomiku.
V rychle měnícím se světě představuje tento skepticismus středu jediný soudný přístup, který by zodpovědná politická strana a vláda měla zaujmout.
Tímto lidským a realistickým pragmatismem se řídí právě náš politický přístup, poněvadž pouze takovýto přístup představuje naději na prosperující stabilitu, v jejímž rámci lze uskutečňovat nezbytné změny bez nebezpečí vzplanutí extremistických nálad či obav z budoucnosti.
Umírněnost, tolerance a schopnost reformy v rovné míře - to jsou hesla dnešního německého konzervatismu.
V roce 2004 rostla světová ekonomika tempem 5,1%, což bylo nejvyšší tempo růstu za posledních 28 let.
Indikátor světového ekonomického klimatu, který institut Ifo stanovuje ze čtvrtletních průzkumů 1 200 expertů v 90 zemích, se sice během prvních tří čtvrtletí roku 2005 mírně zhoršil, ale v posledním čtvrtletí opět vzrostl, což naznačuje pokračování boomu.
Růst v roce 2005 se odhaduje přibližně na 4,3% a podobné tempo lze očekávat i v roce 2006; nastává tedy období trvalého rychlého celosvětového růstu, nevídaného od sedmdesátých let minulého století.
Růst však není rovnoměrný.
Ve Spojených státech klesl počet expertů hodnotících současnou situaci příznivě; většina se jich domnívá, že se ekonomická situace v průběhu následujících šesti měsíců zhorší.
V asijských zemích včetně Číny je však optimismus nezlomný.
Totéž platí o východní Evropě, bývalých sovětských republikách a Latinské Americe.
Velkým překvapením je Evropa, u níž se na rozdíl od roku 2004 a první poloviny roku 2005 zdá, že dohání zbytek světa.
Zatímco v roce 2005 činil růst patnácti „starých“ členských zemí Evropské unie bídných 1,5%, Ifo očekává, že v roce 2006 se tempo růstu evropské patnáctky zrychlí na 2,1%.
Jistě, ekonomická výkonnost se bude u jednotlivých zemí EU značně lišit.
Zatímco Itálie se s růstem pouhých 1,1% stane loudalem, irská raketa neztratí sílu a vyžene reálný HDP vzhůru asi o 4,8%.
Obecně vzato si velké státy EU oproti menším členům stále povedou špatně – což není žádné překvapení vzhledem k faktu, že EU je v podstatě institucí, která pomáhá menším zemím překonat nevýhodu své malé velikosti tím, že rozšiřuje výhody velkého celku, jež byly dříve vyhrazeny jen větším zemím.
Vzestup zažívá dokonce i Německo jakožto největší evropská ekonomika.
Indikátor klimatu Ifo, který se v případě Německa opírá o měsíční průzkumy v sedmi tisících firmách, zaznamenal v druhé polovině roku 2005 skokové zvýšení a dosáhl nejvyšší hodnoty od růstového roku 2000, přičemž se zlepšuje i hodnocení současné situace a očekávání firem.
Po pěti letech stagnace se ekonomika konečně dala do pohybu.
Hnací silou je přitom vnější poptávka, neboť Německo jako druhý největší vývozce na světě těží z celosvětového boomu.
Export se v roce 2005 zvýšil o 6,2% a pro rok 2006 se očekává zvýšení o 7,4%.
Jak jsme však viděli v letech 2004 a 2005, export na vytvoření robustního růstu nestačí, pokud ho nenásleduje také domácí poptávka.
Dobrou zprávou pro Německo je, že momentálně roste i poptávka investiční.
Už druhá polovina roku 2005 byla sice docela dobrá, ale Ifo očekává, že investice do zařízení porostou v roce 2006 o zdravých 6%.
Po mnoha letech poklesu se mírně zvýší také investice do výstavby.
Očekává se, že celkový investiční růst dosáhne 2,9% – podle někdejších měřítek je to málo, ale na zraněnou německou náladu je to přesto hojivý balzám.
Pro Německo má navíc klíčový význam jakýkoliv investiční růst, poněvadž tato země podle nejnovější statistiky OECD trpí v současné době nejnižším podílem čistých investic na národním důchodu na světě.
A i když Německo zůstane světovým loudalem, rostoucí investiční poptávka jako taková přispěje k růstu HDP, který Ifo pro rok 2006 odhaduje na 1,7%.
Toto číslo se zdá v porovnání s většinou ostatních zemí malé.
Faktem je, že všechny členské země EU s výjimkou Itálie a Nizozemska porostou rychleji.
Všechno je však relativní: růstový trend Německa činí pouhých 1,1% a země je od roku 1995 nejpomaleji rostoucím členem EU.
Ve srovnání se skličující minulostí tak i Německo v současné době zažívá hospodářský boom.
Dokonce i německá nezaměstnanost, která od roku 1970 cyklicky narůstá, zaznamená v roce 2006 mírný pokles ze 4,8 na 4,7 milionu osob.
Dobrá ekonomická data posílí počáteční příznivý dojem z nové vlády Angely Merkelové. Ta se skvěle uvedla na summitu EU, kde pomohla zprostředkovat kompromis mezi Británií a Francií v otázce unijního rozpočtu pro roky 2007-2013 (tím, že navýšila roční příspěvek Německa o další dvě miliardy eur).
Vláda možná k dobrým ekonomickým datům také trochu přispěla, když ohlásila seriózní snahu o konsolidaci německých veřejných financí – což je nezbytný předpoklad pro důvěru investorů.
Podle vlády srazí podstatné zvýšení daní do roku 2007 fiskální deficit pod hranici 3% HDP, kterou stanovuje Pakt stability a růstu – a kterou se pět let po sobě nepodařilo dodržet.
Skutečným testem německé vlády je trh práce.
Většina pozorovatelů se nyní shoduje, že Německo potřebuje něco podobného, jako je americká daňová sleva na dosažený příjem (EITC).
V Německu se tomu říká „aktivizační sociální pomoc“ nebo „kombi mzdy“, ale princip je stejný: stát by měl omezit množství peněz vyplácených za nicnedělání a platit více za účast na pracovním procesu.
Tím by se rozšířila distribuce mezd, vytvořila pracovní místa a udržela životní úroveň chudých.
Merkelová ve svém úvodním projevu v Bundestagu oznámila, že její vláda v roce 2006 takový systém zavede.
Pokud to nejsou jen plané řeči a kancléřka opravdu uskuteční seriózní reformu pobídkové struktury německého sociálního státu, mohla by být výsledkem vyšší zaměstnanost a strukturální hospodářský růst.
V dlouhodobém výhledu by to bylo pro EU – a pro globální ekonomiku – slibnější než poptávkou tažená výkonnost, které se Německo v současné době těší.
NEW YORK – Koncem příštího měsíce se narodí dítě – sedmimiliardtý občan planety Země. Nikdy se nedozvíme, do jakých podmínek se narodil.
Víme však, že toto dítě vstoupí do světa obrovských a nepředvídatelných změn – ekologických, ekonomických, geopolitických, technologických i demografických.
Počet obyvatel na zeměkouli se od založení Organizace spojených národů v roce 1945 ztrojnásobil.
A navíc se neustále zvyšuje, což přináší odpovídající tlaky na půdu, energii, potraviny a vodu. Rovněž globální ekonomika vyvolává tlaky: rostoucí nezaměstnanost, prohlubující se sociální nerovnost a vzestup nových hospodářských mocností.
Tyto trendy propojují osud a budoucnost dnešních sedmi miliard lidí jako nikdy dříve. Žádný stát nemůže sám vyřešit obrovské globální výzvy jednadvacátého století.
Mezinárodní spolupráce je všeobecnou potřebou.
Šedesáté šesté zasedání Valného shromáždění OSN je obnovenou příležitostí k tomu, aby si jednotlivé země světa vytyčily úzké a krátkodobé zájmy a zavázaly se ke kooperativnímu úsilí o řešení dlouhodobých naléhavých otázek lidstva.
V době, kdy se všechny státy potýkají s individuálními výzvami, potřebujeme stanovit společnou celosvětovou agendu, která pomůže zajistit, že sedmimiliardté dítě i příští generace budou vyrůstat ve světě charakterizovaném trvalým mírem, prosperitou, svobodou a spravedlností.
Abych pomohl takovou budoucnost vytvořit, zaměřuji své druhé období ve funkci generálního tajemníka na pět globálních imperativů – pět generačních příležitostí utvářet zítřejší svět prostřednictvím dnešních rozhodnutí.
Prvním a největším z těchto imperativů je trvale udržitelný rozvoj.
Všichni musíme pochopit, že záchrana naší planety, vyzvednutí lidí z chudoby a pokračující hospodářský růst tvoří součást jediného boje. Musíme propojit tečky mezi klimatickými změnami, nouzí o vodu, nedostatkem energie, globálním zdravím, potravinovou bezpečností a posílením významu žen.
Řešení jednoho problému musí být řešením všech.
V příštích pěti letech potřebujeme vytvořit novou ekonomickou vizi pro trvale udržitelný rozvoj a dosáhnout globálního konsensu o závazné dohodě v otázce klimatických změn.
Posílení hospodářského růstu, realizace rozvojových cílů tisíciletí a boj proti klimatickým změnám budou bez výjimky záviset na vytvoření nového energetického systému pro jednadvacáté století a jeho zpřístupnění všem lidem na planetě.
Druhou příležitostí je prevence jako rámec mezinárodní spolupráce.
V letošním roce dosáhne rozpočet na mírové operace OSN celkové hodnoty 8 miliard dolarů. Představte si, kolik bychom mohli ušetřit, kdybychom se konfliktům vyhýbali – kdybychom místo vojáků vysílali na určitá místa například politické zprostředkovatelské mise.
Víme, jak se to dělá.
Naše bilance to dokazuje – v Guineji, v Keni nebo v Kyrgyzstánu.
Třetím imperativem je budování bezpečnějšího a jistějšího světa. Při tomto úsilí se musíme odvážně stavět za demokracii, lidská práva a mír.
Letošek byl pro nás rokem významných úspěchů při obnovování a zajišťování míru – v Pobřeží slonoviny, Dárfúru, Egyptě i jinde. V naší cestě za mírovou vizí však stále stojí nenávist a krveprolévání.
Na Blízkém východě musíme prolomit patovou situaci.
Palestinci si zaslouží stát.
Izrael potřebuje bezpečnost.
Obě strany chtějí mír. Dojednané urovnání může tyto výsledky přinést a OSN je pro uzavření takového míru vhodnou platformou.
Stejně tak budeme pokračovat v úsilí o podporu demokratických vlád v Iráku, Afghánistánu, Demokratické republice Kongo a Sieře Leone. A v zájmu všeho lidstva budeme rovněž dál prosazovat jaderné odzbrojení a nešíření, protože jsme si předsevzali vytvořit svět bez jaderných zbraní.
Čtvrtou velkou příležitostí je podpora zemí přecházejících na jiný režim.
Letošní dramatické události v severní Africe a na Blízkém východě inspirovaly lidi z celého světa.
Zasaďme se o to, ať je arabské jaro skutečným zdrojem naděje pro všechny.
V případě Libye vysíláme do země novou podpůrnou misi OSN, která bude tamním prozatímním orgánům pomáhat při budování nové vlády a právního řádu tak, aby odpovídaly tužbám libyjského lidu.
Předmětem zvláštního zájmu je pro nás Sýrie.
Už šest měsíců jsme v této zemi svědky eskalujícího násilí a útlaku.
Tamní vláda se opakovaně zavázala provést reformy a naslouchat svému lidu.
Nečiní to však.
Vhodný okamžik k zásahu je právě nyní.
Násilí musí ustat.
Posledním, leč nikoliv nevýznamným imperativem je práce se ženami a mladými lidmi a také práce pro ně.
Ženy obrazně řečeno podepírají více než polovinu oblohy a představují největší nevyužitý potenciál světa.
Potřebujeme jejich plné zapojení – ve vládách, ve firmách i v občanské společnosti.
OSN si stanovila jako vysokou prioritu podporovat ženy na všech úrovních své organizace a v letošním roce začala vůbec poprvé působit agentura UN Women, která prosazuje zájmy a práva žen z celého světa.
Sedm miliard lidí se dnes při řešení velkých celosvětových problémů upíná na Organizaci spojených národů.
Tito lidé vyznávají různá náboženství, žijí v odlišném prostředí, ale mají společné sny a tužby.
Naše globální budoucnost závisí na tom, zda získáme tyto talentované jednotlivce i s jejich všeobecnými právy pro společnou věc.
Nechť započne naše společná agenda.
Zmíníte-li se o Organizaci spojených národů, první reakce se nejspíš bude týkat současného skandálu kolem programu ropa za potraviny a toho, jak skandál ovlivní schopnost generálního tajemníka Kofiho Annana organizaci vést po zbývající rok a půl jeho pobytu v úřadu.
V OSN se však odehrává mnohem víc než jen vyšetřování.
Na spadnutí je reforma – zčásti kvůli skandálu, ale rovněž kvůli neschopnosti OSN účinně řešit vážné problémy sahající od Rwandy a Kosova až po Irák a nejnověji Súdán.
I nejhorlivější zastánci OSN si nyní uvědomují, že změna je nezbytná, má-li organizace významně přispět k mezinárodnímu míru a bezpečnosti.
Část debat o reformě se týká složení Rady bezpečnosti OSN.
Rada bezpečnosti je ztělesněním toho, jak si Spojenci z druhé světové války představovali poválečný svět a způsob jeho řízení.
Právě díky tomu lze vysvětlit, proč bylo značně vysílené Francii uděleno stálé členství v Radě – a proč bylo opominuto Německo a Japonsko (a tehdy ještě nikoliv nezávislá Indie).
Obhajovat současnou skladbu Rady bezpečnosti nelze; potřeba reformy je mimo veškerou diskusi.
Avšak navrhnout konkrétní přístup, který získá širokou mezinárodní podporu, bude krajně obtížné.
Velká Británie a Francie budou vzdorovat výměně svého členství za jediné křeslo pro EU, zatímco udělení stálého členství Německu by pouze zjitřilo problém relativní nadreprezentace Evropy.
Pákistán by protestoval proti přizvání Indie do Rady bezpečnosti; Argentina, Chile a Mexiko proti přizvání Brazílie; Nigérie proti přizvání Jižní Afriky (a naopak); a několik zemí, mimo jiné Čína, Indonésie a Jižní Korea, by mohlo vystoupit proti vytvoření permanentího křesla pro Japonsko.
Náprava Rady bezpečnosti si nesporně vyžádá značné množství času a úsilí.
Než se tak stane, je třeba konat důležitou práci.
Jednou plodnou cestou by bylo jednat v souladu s doporučeními Výboru na vysoké úrovni, schválenými Annanem; konkrétně jde o to, aby všechny členské státy OSN veřejně vystoupily s prohlášením, že terorismus nemá v dnešním světě místo.
To bude těžší, než se zpočátku zdá.
Mezinárodní společenství už příliš dlouho toleruje terorismus – záměrné zabíjení civilistů a lidí neúčastných bojů nestátními subjekty z politických důvodů – s odůvodněním, že někdy „kdo je podle jedněch terorista, je podle jiných bojovník za svobodu“.
Historici si mohou dovolit luxus debat nad tím, zda terorismus mohl být za určitých okolností v dějinách ospravedlnitelný.
My však ne.
Moderní terorismus je příliš zhoubný, než abychom ho mohli tolerovat, natož podporovat.
Zbraně hromadného ničení – jaderné, biologické a chemické – jsou věrné svému názvu a jejich použití nemůže omlouvat žádný důvod.
Jak navíc v roce 2001 prokázaly teroristické útoky na Ameriku, zbraněmi hromadného ničení se mohou stát tak všední nástroje, jako je nůž na rozřezávání krabic, jestliže s jejich pomocí útočník využije slabostí moderního, globalizovaného života.
Terorismus je ještě méně ospravedlnitelný proto, že v současnosti existují politické způsoby prosazování politických cílů.
Palestinci mohou o svém budoucím vztahu k Izraeli vyjednávat a spolehnout se na pomoc ze strany Ameriky, Ruska, Evropy i OSN.
Iráčané si zvolili své vlastní zástupce a brzy si napíší ústavu.
Nikdo, kdo prosazuje rozumné cíle a je ochoten ke kompromisu, nemůže tvrdit, že jedinou volbou, která jemu nebo jeho skupině zbývá, je terorismus.
Svět už proti terorismu podnikl některé významné kroky.
Dvanáct mezinárodních úmluv a bezpočet rezolucí OSN zavazuje vlády k tomu, aby odporovaly braní rukojmích, unášení civilních letadel a obecněji terorismu.
Obdobně platí, že mandát Pracovní skupiny pro finanční činnost (FATF), vytvořené v roce 1989 pro potírání praní peněz, se rozrostl a zaměřil se zejména na potlačování financování terorismu.
Rezoluce č. 1373 Rady bezpečnosti OSN, přijatá po útocích z 11. září, vyzývá státy k tomu, aby neposkytovaly teroristům útočiště, předaly spravedlnosti každého, kdo má nějaké vazby na terorismus, potíraly nábor nových členů do teroristických skupin, blokovaly snahu teroristů o získání zbraní a spolupracovaly s dalšími vládami a mezinárodními organizacemi při sledování podezřelých a posilování bezpečnosti.
Co však chybí, je třináctá úmluva, jež by zaplnila mezeru, která vládám umožňuje rozhodovat se, co představuje terorismus a co ne.
Je potřeba dosáhnout široké shody na tom, že záměrné zabíjení civilistů a lidí nezúčastněných bojů je nepřijatelné a že ten, kdo dohodu poruší nebo její porušování podporuje, musí být potrestán.
Samozřejmě že taková úmluva nezabrání budoucím teroristickým činům.
Jde však o ideje.
Terorismus je potřeba zbavit legitimity, jako se stalo v případě otroctví.
Až k tomu dojde, vlády i jednotlivci si dobře rozmyslí, zda se budou na terorismu podílet; taktéž by to mělo usnadnit shromažďování podpory pro mezinárodní opatření proti těm, kdo všemu navzdory teroristické činy provádějí.
Už v raném věku se nám vštěpuje, že cíl nemůže světit prostředky.
Je na čase tento princip uplatnit v praxi, dřív než mnoho dalších nevinných obětí přijde o život.
NAIROBI – Ve chvíli, kdy překotně roste nezaměstnanost, přibývá bankrotů a burzy padají volným pádem, se může na první pohled zdát rozumné hodit boj proti změně klimatu za hlavu a investice do ochrany životního prostředí zabrzdit.
Právě to by ale byla drtivá chyba jak okamžitého, tak mezi generačního dosahu.
Aniž by už beztak přetížené a vysílené globální hospodářství dále zatěžovaly, ekologické investice jsou přesně tím, co znovu dá lidem práci, rozproudí objednávky a napomůže obnově sil a zdraví ekonomik.
V minulosti se zájem o životní prostředí pokládal za luxus; dnes jde o nezbytnost – což je fakt, který si už sice někteří tvůrci ekonomiky uvědomují, ale zdaleka ne všichni.
Velkou část stimulačního balíčku prezidenta Baracka Obamy v hodnotě 825 miliard dolarů ve prospěch Spojených států tvoří podpora obnovitelné energie, zateplení milionu domů a zkvalitnění tamní neefektivní elektrické sítě.
Takové investice by mohly vytvořit odhadem pět milionů pracovních míst pro „zelené límečky“, stát se vzpruhou stavebnictví a projektové přípravy a vrátit Ameriku k neméně významné snaze potlačovat změnu klimatu a usilovat o energetickou bezpečnost.
Zeleného blýskání na lepší ekonomické časy si povšimla i Korejská republika, kde poprvé po více než pěti letech ubývá pracovních míst.
Vláda prezidenta Lee Myung-Baka plánuje, že investuje 38 miliard dolarů, aby zaměstnala lidi sanací čtyř hlavních řek a snižováním rizika katastrof výstavbou hrází a zařízení ke zpracování vod.
Mezi další prvky Leeova plánu patří budování přepravních sítí přívětivých k životnímu prostředí, například vysokorychlostních železnic a stovek kilometrů cyklostezek, a výroba elektřiny z odpadního metanu ze zavážkových skládek.
Balíček počítá také s investicemi do technologií hybridních vozidel.
Podobné balíčky „Nového zeleného údělu“ k oživení zaměstnanosti se teď připravují v Číně, Japonsku a ve Velké Británii.
V rozvojových zemích jsou neméně opodstatněné, co se týče pracovních míst, potírání chudoby a tvorby nových příležitostí v době, kdy komoditní ceny i vývozy obestírá čím dál větší nejistota.
V Jižní Africe se krize jako příležitosti chápe vládou zaštítěná iniciativaWorking for Water, která zaměstnává přes 30 tisíc lidí, včetně žen, mladých lidí a postižených.
Země vynakládá zhruba 60 milionů dolarů ročně na boj proti nepůvodním invazním rostlinám, které ohrožují domorodou divočinu, zásoby vody, významné turistické destinace i zemědělskou půdu.
Tyto práce se budou rozšiřovat, protože víc než 40 milionů tun zavlečených invazních rostlin se bude sklízet jako palivo pro elektrárny.
Vznikne tak odhadem 500 megawattů elektrické energie, což se rovná 2% tamní spotřeby elektřiny, a dále také přes 5000 pracovních míst.
Je tedy jasné, že některé země dnes mají za to, že k nejlepším sázkám na oživení patří environmentální investice do infrastruktury, energetických soustav a ekosystémů.
Ostatní si možná nejsou jistí potenciální návratností investic do služeb ekosystémů, jako je zadržování uhlíku v lesích, nebo do obnovitelné energie pro 80% Afričanů, kteří mají přístup k elektřině.
Ještě další možná jednoduše nevědí, jak příkladu následovat.
Program Organizace spojených národů na ochranu životního prostředí (UNEP) svolal na počátek února některé z předních ekonomů do newyorského ústředí OSN.
Rozpracuje se Nový globální zelený úděl, šitý na míru různým národním neduhům, aby světovým lídrům a ministrům pomohl sestavit stimulační balíčky, které budou účinkovat na několika frontách.
Nový globální zelený úděl, zahájený UNEP v podobě koncepce v říjnu 2008, reaguje na současnou ekonomickou malátnost.
Kdyby se však tyto stimulační balíčky moudře vynaložily, mohly by vyvolat dalekosáhlé a transformační trendy a připravit půdu pro udržitelnější, naléhavě potřebnou zelenou ekonomiku pro jedenadvacáté století.
Biliony dolarů, které jsou nyní v pohotovosti, aby řešily současné strasti, společně s biliony dolarů, jež mají v záloze investoři, představují příležitost, jaká byla ještě před pouhými 12 měsíci nepředstavitelná: máme šanci otočit kormidlem směrem k účinnějšímu využívání zdrojů a důmyslnějšímu jednání, který může řešit problémy sahající od změny klimatu přes nedostatek přírodních zdrojů a vody až po úbytek druhové rozmanitosti.
Slepě pumpovat dnešní záchranné miliardy do starých průmyslových odvětví a vyčerpaných ekonomických modelů je vyhazování peněz a zadlužování se na úkor budoucnosti našich dětí.
Političtí předáci namísto toho musí těchto neočekávaných peněz využít k investicím do inovací, k propagaci udržitelných podniků a podpoře nových schémat slušné, dlouhodobé zaměstnanosti.
CAMBRIDGE: Bohaté země, jež se v červnu sešly na svém Ekonomickém summitu G-7 v Kolíně, diskutovaly některé zajímavé otázky svého postoje ke vztahům s chudými zeměmi.
Za prvé, uznaly – konečně – že jejich dřívější přístupy k problému redukce zadluženosti rozvojového světa prostě zklamaly.
Proto vyhlásily začátek nového programu, okamžitě nazvaného Kolínskou iniciativou, na snížení dalšího dluhového zatížení tzv. Vysoce zadlužených chudých zemí (Highly Indebted Poor Countries – HIPCs).
A za druhé, požádaly MMF a Světovou banku, aby přehodnotily své rozvojové strategie a aby se více zaměřily na sociální problémy, především zdravotní péči a vzdělání.
Mnozí by samozřejmě mohli obě výzvy považovat za poněkud cynické.
Koneckonců, většině objektivním pozorovatelům bylo už dávno zcela jasné, že bohaté země nedisponují žádnou realistickou strategií pro snižování naplacených dluhů chudých zemí, leč každá taková kritika byla umlčena s tím, že je vše v pořádku.
Navíc, pouze ministři financí zemí G-7 snad mohli věřit tomu, že MMF a Světová banka odvádějí v nejchudších zemí světa dobrou práci.
Po pravdě řečeno, jejich výsledky jsou často katastrofální, nebo jednoduše irelevantní.
Konkrétně MMF nemá žádnou strategii pro dlouhodobý rozvoj, a to i přesto, že Spojené státy přisoudily MMF vedoucí roli ve procesu hospodářského rozvoje v desítkách chudých zemí.
Další důvodem případného cynismu může být i to, že se země G-7 neodhodlaly k činům ze své vlastní iniciativy, ale spíše v reakci na rostoucí volání mezinárodního společenství po nějakých akcích na záchranu nejchudších zemí světa.
Zásluhy za vznik Kolínské iniciativy tak jdou především na vrub celosvětově rozšířeného hnutí, známého jako “Jubilee 2000”, hnutí, jehož kořeny leží v biblickém konceptu “milostivého léta”, v němž by měly být všechny nesplacené dluhy zapomenuty, aby byl dlužníkům umožněn nový start do nového života.
Hnutí Jubilee 2000 má své stoupence ve všech koutech světa a patří mezi ně papež Jan Pavel II., i rockové hvězdy, jako je například Bono z irské skupiny U2, anebo nevládní organizace reprezentující různá náboženská společenství a profese.
Při vážném hodnocení nové Kolínské iniciativy bychom se ale měli nad všechen cynismus povznést, zejména chceme-li dotlačit země skupiny G-7 k tomu, aby udělaly vše pro to, aby byla tato iniciativa úspěšná.
Detaily iniciativy, jež byly zveřejněny v Kolíně, byly totiž velkým zklamáním, ale tyto detaily mohou být stále ještě pod tlakem mezinárodní veřejnosti změněny.
Ostatně, důležité je, že iniciativa ukazuje správným směrem.
Motivace pro urychlenou akci ve jménu záchrany nejchudších zemí je vcelku jasná.
Celkem 42 zemí, pro než je iniciativa pro HIPC připravena, představuje dohromady populaci okolo 700 miliónů lidí.
Zhruba tři čtvrtiny z nich pak žije v Africe.
Průměrná doba života všech obyvatel HIPC dosahuje okolo 50 let, ve srovnání se 78 roky v bohatých zemích.
Okolo jedné třetiny dětí je podvyživených, a tudíž bude po celý zbytek života trpět různými fyzickými i duševními poruchami.
Mnoho z nich nikdy nedokončí ani základní školu a nebude tak schopno hrát skutečně aktivní roli v moderní společnosti.
Choroby se vymykají kontrole, včetně epidemie AIDS, v níž jen za minulý rok zahynulo v Africe kolem dvou milionů lidí, a malárie, jenž si vybrala více jak milion životů.
Úspěšná Kolínská iniciativa by měla být vystavěna na následujích základech.
Za prvé, dluhy zemí, jež strádají extrémní chudobou nebo nemocemi, by měly být okamžitě a zcela zapomenuty.
Zhruba v 25 zemích, ze zmíněných 42 zemí HIPC, bude pravděpodobně nutné kompletní zrušení všech dluhů.
Za druhé, Rozvojový program Organizace spojených národů (United Nations Development Program – UNDP) a snad raději Světová banka, než Mezinárodní měnový fond, by se měly ujmout vedoucí role při pomáhání těmto zemím.
Jak UNDP, tak i Světová banka, by mohly pomoci zajistit to, že odpuštění dluhů otevře cestu k novým a ambiciózním programům zlepšení sociálních podmínek – se zaměřením na zdravotní péči a vzdělávání.
UNDP by měl sladit svoji každoroční Zprávu o rozvoji lidstva s konkrétními direktivami sociální akce, čímž by pomohl zajistit, že každá zbídačená země získá adekvátní zdroje, aby mohla realizovat účinné programy na vakcinaci dětí, prevenci AIDS, zabezpečení potravy po hladovějící děti, zlepšení dostupnosti čisté vody a lékařskou péči o matku a dítě.
UNDP by se rovněž měl zhostit role koordinátora všech specializovaných agencií Organizace spojených národů, které se angažují v boji proti světové chudobě, a tím zajistit, že klíčové organizace, jako Dětský fond Organizace spojených národů (United Nations Children´s Fund – UNICEF) a Světová zdravotnická organizace (World Health Organization – WHO), budou mít přístup k finačním zdrojům, aby mohly splnit svá poslání.
Informace z Kolínského summitu do značné míry tyto cíle zatím nesplňují.
Návrhy na zmírnění dluhů jsou stále příliš malé.
Role MMF zůstává stále příliš velká.
Cíle veřejného zdravotnictví se stále ještě zaměřují položky v konci seznamu priorit.
Ale měli bychom si uchovat naději a dále tlačit na mezinárodní organizace a bohaté země.
Zejména nyní, kdy mezinárodní akce nasměrovaly G-7 novým a nadějným směrem.
Je totiž zřejmé, že při pokračujícím celosvětovém hnutí za globální spravedlnost a hospodářský rozvoj bude možné dosáhnout ještě mnoha dalších ambiciózních programů pro nejchudší země tohoto světa.
Oplácet zlé zlým není nic dobrého.
To, že evropské vlády svým voličům nedokázaly zajistit chléb na stůl, neznamená, že Evropská centrální banka by rovněž měla zpackat svůj úkol spočívající v prosazování cenové stability v eurozóně.
To může znít jako samozřejmost, ale upuštění od stability cen je přesně to, co někteří evropští politici obhajují.
Například italští politici, kteří by se sice vzhledem k neutěšené hospodářské výkonnosti Itálie v poslední době zdáli nejméně způsobilí k nabídce rad pro ECB ohledně měnové politiky, prosazují škrty v úrokových sazbách.
Náměstek ministra hospodářství Mario Baldassarri v souladu s poznámkami italského premiéra Silvia Berlusconiho minulý týden v Il Sole 24 Ore prohlásil, že všechny snahy o posílení růstu jsou marné, „jestliže někdo šlape na brzdu“.
Z koho si to tropí legraci?
Pokud někdo „šlape na brzdu italského růstu“, je to Berlusconi sám.
Během svého volebního období nevyvinul žádnou snahu o hospodářskou reformu a teď se vinu za chabou hospodářskou výkonnost Itálie snaží svalit na ECB.
Itálii však v jeden z nejméně konkurenceschopných států v ekonomice eurozóny proměnil právě nedostatek úsilí o domácí hospodářskou reformu.
Svůj vliv má ale nejen obvyklá hra na svalování viny.
Přibývá tlaků na ECB, aby zvýšila úrokové sazby – a útoky Berlusconiho a spol. jsou jak pokusem zabránit budoucím nárůstům sazeb, tak pokusem přimět ECB k uvolnění měnové politiky.
Předním inflačním rizikem se například staly stoupající ceny energií.
Avšak samotné vyšší ceny energií nebudou pro ECB důvodem k zatažení za páku úrokových sazeb.
Rozhodující budou takzvané „sekundární účinky“ – to, zda rostoucí ceny ropy povedou k vyšším mzdovým požadavkům odborových svazů.
„Sociální partneři“, jak prezident ECB Jean-Claude Trichet rád odbory nazývá, zatím mlčí.
Pokud by se to změnilo, ECB bude muset sazby zvýšit, i kdyby hospodářský růst Evropy zůstával mdlý.
Dobrou zprávou je to, že hospodářský růst v hospodářství eurozóny (i v Itálii) se zvedá na nohy.
Ačkoliv růst HDP ve druhém čtvrtletí byl slabý – průměr eurozóny činil pouhých 0,3% meziročně –, údaje ze třetího čtvrtletí naznačují trvalé hospodářské oživení ve druhé půli roku.
Jen spotřeba pokulhává.
Jak ECB zareaguje na lepší ekonomické zprávy?
Někteří členové Rady guvernérů jsou už nesví z toho, že úrokové sazby zůstávají v eurozóně tak nízko (na hladině 2%) už velmi dlouho (přes dva roky).
Pravda, krátkodobě žádná inflační potíž neexistuje, ale měnová politika ECB se zaměřuje na střednědobý výhled.
Jednou konkrétní nesnází je to, že množství peněz v oběhu v eurozóně výrazně přesahuje referenční úroveň ECB, což naznačuje přílišnou nabídku likvidity.
Lze pochybovat, zda by ECB zvýšila úrokové sazby s cílem potlačit nadměrnou likviditu, kdyby nad hospodářským oživením stále visel otazník.
Monetaristy v Radě guvernérů ECB umlčel pomalý růst.
To se však změní, jakmile se hospodářské zotavení potvrdí.
Ke zvýšení úrokových sazeb může dojít poměrně brzy, což je důvod, proč dnes Berlusconi a francouzský prezident Jacques Chirac vyzdvihují snižování úrokových sazeb.
V Německu mezitím mohou mít překvapivé důsledky pro měnovou politiku ECB zářijové volby.
Kandidátka křesťanských demokratů Angela Merkelová je reformátorka, přinášející naději pro budoucnost Německa – a Evropy.
Merkelové kampaň bohužel začíná obklopena množstvím úskalí a nedávný nástup krajně levicové strany Oskara Lafontaina do boje by si mohl vynutit vytvoření velké koalice mezi křesťanskými a sociálními demokraty.
To by bylo špatnou zprávou pro německou ekonomiku, což by mohlo zdržet případné zvyšování úrokových sazeb ze strany ECB.
Vzhledem k tomu, že reformy by kvůli očekávanému chaosu v parlamentu byly méně pravděpodobné, podniky by mohly odložit investice, zatímco spotřebitelé by zřejmě neotevírali peněženky přespříliš, protože oficiální politika by byla ještě méně zřetelná, než je teď.
Na druhou stranu středopravá koalice mezi křesťanskými demokraty a svobodnými demokraty by mohla přimět ECB k činům.
To poukazuje na zajímavou skutečnost.
Veřejnost by si měla oddychnout, pokud ECB zvýší sazby, neboť by s nejvyšší pravděpodobností šlo o signál, že dlouho očekávané hospodářské oživení je na cestě a že inflační následky se řeší.
Jinými slovy, zvýšení by naznačovalo, že situace se vyvíjí dobře.
Veřejnost však často nárůst úrokových sazeb považuje za negativní událost, která zvyšuje nezaměstnanost a potlačuje růst.
Tento pokřivený pohled posilují politici jako Berlusconi, již nedokázali přinést výsledky, ale rádi svalují vinu na jiné, jejich patolízalové v médiích a keynesiánští profesoři ekonomie, kteří Keynesovi nerozumí a mylně jej vykládají.
Evropa by se měla mnohem lépe, kdyby někdo veřejnosti řekl pravdu.
Přízrak jaderného Íránu straší Araby i Izraelce, ale hnacím motorem snah o okleštění jaderných ambicí Íránu jsou Spojené státy a Izrael.
Klíč k problému a jeho možnému řešení tak leží uvnitř trojúhelníku Amerika-Írán-Izrael.
Ačkoliv islámská revoluce ajatolláha Chomejního přetrhla v roce 1979 staré spojenectví Izraele s Íránem, obě země spolu s požehnáním Spojených států dál obchodovaly.
Dokladem je aféra Írán-Contras z 80. let, kdy Izrael dodával do Íránu zbraně pro válku této islámské republiky s Irákem.
Izrael a Írán, dvě nearabské mocnosti v nepřátelském arabském prostředí, sdílely základní zájmy, které nemohla změnit ani islámská revoluce.
Za vlády Jicchaka Rabina počátkem 90. let se však mezi Izraelem a Íránem rozhořel otevřený konflikt, což bylo dáno měnícím se strategickým prostředím po vítězství Spojených států v první válce v Perském zálivu a po rozpadu Sovětského svazu.
Arabsko-izraelský mírový proces financovaný USA, který přinesl řadu pozoruhodných úspěchů – madridskou mírovou konferenci, dohody z Osla, mírovou smlouvu mezi Izraelem a Jordánskem, téměř završené navázání přátelských vztahů se Sýrií a průniky Izraele do arabských států od Maroka po Katar –, byl pro stále izolovanější Írán tou nejhorší noční můrou.
Právě na této křižovatce se Izrael a Írán, dvě mocnosti usilující o vedoucí roli na rychle se měnícím Blízkém východě, rozhodly pustit do strategického soupeření na ideologickém poli.
Tak vypukl konflikt mezi Izraelem, majákem demokracie bojujícím proti expanzi tmářského šíitského impéria, a Íránem, jenž se rozhodl bránit svou revoluci mobilizací arabských mas ve jménu islámských hodnot a proti věrolomným vládcům, kteří zradili bezprizorní Palestince.
Mullové, kteří jsou spíše nepřáteli izraelsko-arabského usmíření než Izraele jako takového, se ke štvavým protižidovským a panislámským výrokům uchýlili ve snaze ukončit izolaci Íránu a prezentovat jeho regionální ambice ve světle stravitelném pro sunnitské masy.
Na arabském Blízkém východě je Írán přirozeným nepřítelem, zatímco v islámském světě je potenciálním vůdcem.
Paradoxní je, že Írán představuje hlavního stoupence arabské demokracie, protože nejlepším způsobem, jak podkopat současné režimy, je podporovat islamistická hnutí se základnou mezi obyvatelstvem, jako jsou Hizballáh v Libanonu, Muslimské bratrstvo v Egyptě, Hamás v Palestině a šíitská většina v Iráku.
Jicchak Rabin věřil, že izraelsko-arabský mír by mohl zabránit jadernému Íránu, avšak nyní se zdá, že se jeho noční můra rychle blíží.
Jako mocnost, která se staví proti zachování současného stavu, neusiluje Írán o jaderné kapacity kvůli zničení Izraele, nýbrž aby získal prestiž a vliv v nepřátelském prostředí a také štít pro své zpochybňování regionálního uspořádání.
Izrael však má všechny důvody se tím znepokojovat, neboť jaderný Írán by podkopal příslib sionismu zajistit Židům bezpečné útočiště – což je základní princip izraelské strategie „jaderné nejednoznačnosti“ – a dodal by odvahy jeho nepřátelům v regionu.
Kromě toho by rozpoutal nekontrolovatelné šíření jaderných zbraní v oblasti, v jehož čele by stály Saúdská Arábie a Egypt.
Vojenský útok na jaderná zařízení Íránu je příliš nebezpečný a jeho výsledek nejistý.
Hospodářské sankce bez ohledu na tvrdost také nemusí srazit Írán na kolena.
Stejně tak není jasné, zda by rozkol mezi revolučními puristy a lidmi s kupeckou mentalitou uvnitř íránské elity vedl v dohledné době ke změně režimu.
Být radikální však nutně neznamená být iracionální a revoluční Írán už poskytl četné důkazy o svém pragmatismu.
V americko-íránské rovnici to nebyl Írán, nýbrž USA, kdo vedl strnulou ideologickou diplomacii.
Írán podpořil USA během první války v Perském zálivu, ale z madridské mírové konference byl vynechán.
Írán podporoval Ameriku také ve válce za svržení Talibanu v Afghánistánu.
A když americké jednotky odstavily na jaře roku 2003 od moci Saddáma Husajna, obklíčení Íránci navrhli velkou dohodu, která by položila na stůl všechny sporné body, od jaderné otázky po Izrael, od Hizballáhu po Hamás.
Íránci se také zavázali, že přestanou klást překážky izraelsko-arabskému mírovému procesu.
Neokonzervativní povýšenost – „Se zlem nemluvíme“ – však vyloučila pragmatickou reakci na íránskou demarši.
Nálada Íránu se změnila v době, kdy se celá blízkovýchodní strategie Spojených států dostala na scestí, avšak velká dohoda zůstává jediným schůdným východiskem z této slepé uličky.
Nelze jí však dosáhnout zákonitě nedokonalým režimem sankcí ani návratem Ameriky k logice studené války ve snaze zlomit Íránu vaz tím, že ho přinutíme ke zničujícím závodům ve zbrojení.
Rostoucí regionální vliv Íránu nepramení z jeho vojenských výdajů, které jsou mnohem nižší než výdaje jeho nepřátel, nýbrž z toho, že prostřednictvím chytrého uplatňování měkké síly hází rukavici Spojeným státům a Izraeli.
Íránskou regionální strategii destabilizace lze nejlépe překazit uzavřením rozsáhlého arabsko-izraelského míru doprovázeného mohutnými investicemi do lidského rozvoje, po němž bude následovat vytvoření mezinárodně financovaného systému míru a bezpečnosti na prokazatelně bezjaderném Blízkém východě včetně Izraele.
CAMBRIDGE – Uznávám, že směnné kurzy není nikdy snadné vysvětlit ani pochopit, ale dnešní relativně robustní hodnota eura je mi poněkud záhadou.
Jsou mudrci na měnových trzích vážně přesvědčeni, že nedávný „komplexní balíček“ vlád eurozóny na záchranu eura vydrží déle než několik měsíců?
Nový plán spoléhá na pochybnou směs podezřelých fíglů finančního inženýrství a vágních příslibů skrovného financování z&#160;Asie.
Na stabilizaci propastných dluhových a růstových problémů země nebude dostačovat ani nejlepší součást plánu, navržený (nikoli však schválený) 50% sestřih držitelů řeckého svrchovaného dluhu v&#160;soukromém sektoru.
Čím to tedy je, že se euro oproti americkému dolaru obchoduje se 40% prémií, přestože investoři na dluhy jihoevropských vlád stále pohlížejí se značnou skepsí?
Napadá mě jeden velmi dobrý důvod, proč euro musí klesat, a šest ne až tak přesvědčivých důvodů, proč by mělo zůstávat stabilní či zhodnocovat.
Začněme tím, proč euro potřebuje klesat.
Vzhledem k&#160;neexistenci zřetelné cesty k&#160;mnohem těsnější fiskální a politické unii, která může vést jedině přes ústavní změnu, současný dům na půli cesty, v&#160;němž systém eura přebývá, se čím dál silněji jeví jako neudržitelný.
Zdá se zřejmé, že Evropská centrální banka bude nucena kupovat mnohem větší kvantity svrchovaných (rizikových) dluhopisů eurozóny.
To se krátkodobě může osvědčit, ale pokud se zhmotní riziko suverénního úpadku – a výzkum, který jsem prováděl s&#160;Carmen Reinhartovou, naznačuje, že to je pravděpodobné – bude dále nutné rekapitalizovat ECB.
A nebudou-li silnější země ze severu eurozóny ochotné takový transfer strávit – a politický odpor je značný – ECB by mohla být nucena rekapitalizovat se tvorbou peněz.
Buď jak buď, hrozba hluboké finanční krize je vysoká.
Při zohlednění této skutečnosti, jaké argumenty podporují současnou hodnotu eura, případně její růst?
Zaprvé, investoři si mohou říkat, že dojde-li na nejhorší, severoevropské státy fakticky vypudí slabší země a vytvoří supereuro.
Avšak přestože je za tímto scénářem cítit kus pravdy, každý rozpad by byl mimořádně traumatický a euro by se strmě propadlo, než by se forma zbylé unie ozdravila.
Zadruhé, investoři si možná pamatují, že ačkoliv epicentrem finanční paniky roku 2008 byl dolar, důsledky se rozbíhaly tak doširoka, že právě hodnota dolaru se ve skutečnosti paradoxně zvýšila.
Přestože může být těžké jednotlivé body pospojovat, je dost dobře možné, že by rozsáhlá krize eura mohla v&#160;USA i jinde vyvolat efekt sněhové koule.
Transmisní mechanismus by pravděpodobně procházel americkými bankami, z&#160;nichž mnohé jsou stále zranitelné, vinou slabé kapitalizace a obřích portfolií hypoték účetně vedených vysoko nad jejich tržní hodnotou.
Zatřetí, zahraniční centrální banky a fondy svrchovaného majetku mohou dál dychtivě skupovat eura, aby se zajistily proti rizikům ohrožujícím USA a jejich vlastní ekonomiky.
Motivace vládních investorů nevychází nutně z&#160;kalkulu ohledně maximalizace výnosu, jímž se řídí soukromí investoři.
Je-li oficiální zahraniční poptávka skutečným důvodem síly eura, hrozí riziko, že suverénní zahraniční zájemci o euro nakonec pláchnou, úplně stejně jako by prchli soukromí investoři, jen to proběhne rychleji a soustředěnějším způsobem.
Začtvrté, investoři mohou být přesvědčeni, že rizika v USA jsou v&#160;posledku stejně velká jako v&#160;Evropě.
Pravda, politický systém USA budí dojem ochromenosti ve snaze vytvořit plán stabilizace střednědobých rozpočtových deficitů.
Ačkoliv „superkomise“ Kongresu USA, pověřená formulací fiskálně konsolidačního balíčku, pravděpodobně určitý návrh předloží, není ani zdaleka jasné, zda budou republikáni či demokraté ochotní přistoupit ve volebním roce na kompromis.
Investoři se navíc mohou obávat, že americká centrální banka se do věci vloží třetím kolem „kvantitativního uvolňování“, které by dále tlačilo dolar dolů.
Zapáté, aktuální hodnota eura se nezdá být divoce vychýlená s&#160;ohledem na kupní sílu. Směnný kurz 1,4 dolaru za euro je levný pro německého exportního tahouna, který by se patrně dokázal udržet i s&#160;mnohem silnějším eurem.
Pro jižní okraj eurozóny je však velice těžké současný kurz eura zvládat.
Zatímco některé německé firmy přesvědčily pracující, aby akceptovali snížení mezd a přispěli tak k&#160;překonání finanční krize, mzdy napříč jižní periferií vytrvale stoupaly, přestože produktivita stagnuje.
Protože však úhrnná hodnota eura musí být rovnováhou mezi severem a jihem eurozóny, lze tvrdit, že 1,4 spadá do přiměřeného pásma.
Konečně, investoři možná prostě věří, že nejčerstvější plán lídrů eurozóny zabere, přestože poslední tucet plánů selhal.
Abrahamu Lincolnovi se připisuje citát: „Některé lidi můžete vodit za nos neustále, všechny lidi můžete vodit za nos načas, ale nelze vodit za nos všechny a napořád.“ Komplexní oprava eura v&#160;některých zemích zajisté v&#160;určitou chvíli proběhne, ale v&#160;brzké době to nebude ve všech zemích.
Skutečně tedy existuje řada mlhavě věrohodných důvodů, proč euro navzdory vleklé krizi zůstává prozatím vůči dolaru tak pevné.
Na stabilní směnný kurz mezi eurem a dolarem – natož na ještě silnější euro – v&#160;nadcházejícím roce ovšem nespoléhejte.
BUNEOS AIRES – Zoufalé časy přinášejí zoufalá opatření.
Nejčerstvější balíček usilující o překonání řecké insolvence nabízí odkup dluhopisů s cílem odlehčit dluhové břemeno země.
V zásadě tak zadními vrátky přichází restrukturalizace dluhu: sanační fond Evropy, Evropský mechanismus finanční stability (EFSF), má Řecku půjčit peníze k tomu, aby na sekundárním trhu s vysokým diskontem odkoupilo svůj vlastní dluh, čímž soukromým držitelům dluhopisů přivodí ztráty, aniž by muselo vyhlásit platební neschopnost.
Opakovaným rysem evropské debaty o dluhové krizi je latinskoamerický precedent.
Vždyť řada vysoce zadlužených zemí v Latinské Americe koncem 80. let minulého století uskutečnila podobné odkupy dluhu.
Klasickým příkladem je bolivijská zpětná koupě poloviny suverénního dluhu země v roce 1988, což byla operace financovaná mezinárodními dárci.
Nejrelevantnější zkušeností Latinské Ameriky s odkupy dluhu je však novější a mnohem méně probádaný případ: Ekvádor roku 2008.
Prezident Rafael Correa s úpadkem koketoval už od prezidentské kampaně v roce 2006 (odmítnutí dluhu bylo součástí jeho programu) a od agentury Fitch bryskně získal hodnocení CCC.
Důvody, na něž se Correa odvolával (právní pochybnosti ohledně způsobu, jímž byly dluhopisy vydány při směně dluhu roku 2000), byly vedlejší.
Hrozba platební neschopnosti byla způsobem, jak stlačit ceny dluhopisů na sekundárních trzích, aby pak byly zadními vrátky odkoupeny s diskontem.
Tímto úkolem byla pověřena Banco del Pacífico, která bezmála krachující ekvádorské cenné papíry koupila za 20 centů za dolar a víc – což byla hladina dostatečně nízká na hluboký sestřih, ale dostatečně vysoká, aby odrazovala investorské „supy“.
Aby po úpadku vyhlášeném v prosinci 2008 Ekvádor situaci urychlil, dokončil odkup obrácenou aukcí pro zbývající držitele dluhopisů, s nimiž se vyrovnal v hotovosti – namísto obvyklé výměny, při níž by pravděpodobně došlo ke zpochybnění zákonnosti utajených koupí.
Vzhledem k tomu, že větší část nesplaceného dluhu byla ve spřízněných rukou a že na vrcholu odprodejů po pádu Lehman Brothers byli institucionální držitelé dluhopisů pod tlakem, aby likvidovali pozice, operace se vydařila.
Tato událost nabízí několik předběžných ponaučení ohledně odkupů dluhu.
První se týká reakce trhu.
Soudě podle posledního vývoje výnosů ekvádorských dluhopisů, vypadá to, že trhy ekvádorský přístup netrestají: Ekvádor, vývozce ropy, jemuž prospělo ozdravení cen ropy v roce 2009, se na kapitálové trhy mohl vrátit krátce po výměně.
To stojí obzvlášť za povšimnutí, neboť Ekvádor předvedl zřejmě první oportunistický úpadek v moderních dějinách (vyvolaný spíše neochotou než neschopností platit).
Druhé zjištění, které je pro současnou Evropu nejpodstatnější, se týká zásadní role, již hraje scénář úpadku.
Vždyť k vyvolání vysokých diskontů nestačily ani téměř dva roky, kdy Correa vyhrožoval krachem.
Aby Ekvádor mohl dluhopisy koupit s výraznou slevou, musel v prosinci 2008 dospět až k „úvěrové události“.
Premisa, že jedině věrohodný úpadek zajistí významnou účast soukromého sektoru (tedy že soukromí držitelé dluhopisů pocítí skutečnou újmu), se jasně vyjeví, když porovnáme uruguayskou výměnu dluhu v roce 2003, která byla vůči trhům přátelská, s drakonickou argentinskou restrukturalizací z roku 2005.
Postup, který úřady v Uruguayi prezentovaly jako dobrovolnou transakci, nepřinesl žádný nominální sestřih a jen drobné odlehčení dluhu; v Argentině bylo klíčem k dosažení nominálních sestřihů převyšujících 50 % čtyřleté dluhové moratorium.
Vzniká tedy otázka: jak soukromé držitele přesvědčit, aby se řeckých dluhopisů se ztrátou zbavili, když existuje věrohodný kupec poslední záchrany?
Kdyby se Evropa dobrovolně nabídla, že uhradí odkup celého řeckého dluhu, řecká riziková prémie by se vytratila a soukromí investoři by byli plně sanováni.
Jedině pravděpodobnost úpadku – a zájem předejít ještě větším sestřihům – může investory přimět k diskontní likvidaci pozic.
Odkup ale může uspět, jedině pokud jej trh bude považovat za poslední šanci před jednostrannou restrukturalizací dluhu.
Jinými slovy, úspěšný odkup je předehrou bankrotu.
Může Řecko s pomocí EFSF dosáhnout odlehčení dluhu a přitom se vyhnout krachu?
Drobné odkupy za současné panické ceny, ve stylu supích fondů, jsou sice vždycky možné, ale neslibují zásadní úlevu od dluhu.
Mohutné odkupy by zase vyšroubovaly ceny na sekundárním trhu, což by popřelo smysl celé operace.
A neprůhledné ekvádorské metody nejsou v Evropě možné, a to jak z důvodů právních, tak proto, že transakci takového rozsahu lze jen stěží provést v utajení nebo jí pověřit jiný subjekt.
Co kdyby ale EFSF chtěl napodobit Banco del Pacífico transparentním způsobem, kupříkladu stanovením mezní výše rozpětí, nad níž by financoval odkupy řeckých dluhopisů na trhu?
Přirozeně že rozpětí by se této hranici automaticky přiblížilo, ale kolik by se prodalo?
Vykupoval by EFSF řecký dluh za masivně zlevněné ceny, nebo by současným držitelům dluhu poskytoval pojištění?
Kdyby se mezní rozpětí stanovilo přiměřeně vysoko, aby bylo dosaženo výrazného diskontu, objem dluhu staženého odkupem by byl nepatrný.
Ohraničením rozpětí by totiž mechanismus odkupů omezil riziko negativního vývoje a současně by vytvořil pobídky dluhopisy držet a čekat na pozitivní vývoj – což je možná dobrý důvod pro to, aby byl mechanismus vytvořen jako dočasná nabídka.
Naproti tomu, pokud by se stanovila mez natolik nízká, že by rozpětí stáhla z panických výší, odkupy by mohly být významnější, ale za cenu výrazného snížení výsledného sestřihu soukromých držitelů.
Odkup dluhu je tak trochu jako Hlava XXII: aby dokázal vyvolat sestřih, musí těžit ze strachu z úpadku, který se snaží rozptýlit.
Zdá se, že bez ekvádorských fíglů odkupy nejsou řešením řeckého dluhového převisu.
Atlanta – Svět je svědkem příšerného zločinu proti lidským právům v Gaze, kde je jeden a půl milionu lidských bytostí uvězněno téměř bez jakéhokoli spojení s vnějším světem po moři, letecky či po souši. Na veškeré obyvatelstvo dopadá brutální trest.
Izrael, s oporou ve Spojených státech, toto nepřijatelné týrání Palestinců v Gaze vystupňoval poté, co v parlamentu palestinské samosprávy získali v roce 2006 většinu křesel političtí kandidáti zastupující Hamás.
Všichni mezinárodní pozorovatelé volby jednomyslně posoudili jako čestné a spravedlivé.
Izrael a USA odmítly akceptovat právo Palestinců vytvořit vládu národní jednoty za účasti Hamásu a Fatahu a teď, po vnitřním střetu, ovládá Gazu samotný Hamás. Jedenačtyřicet z celkem 43 vítězných kandidátů Hamásu, již žili na Západním břehu, je teď uvězněno v Izraeli, společně s dalšími deseti, kteří se ujali postů v krátce fungujícím koaličním kabinetu.
Nehledě na vlastní příklon v partajním zápase mezi Fatahem a Hamásem v okupované Palestině, nesmíme zapomínat, že ekonomické sankce a omezení dodávek vody, potravin, elektřiny a paliva způsobují v Gaze nesmírné strádání nevinných lidí, z nichž asi jeden milion jsou uprchlíci.
Touto neprodyšně uzavřenou oblastí pravidelně otřásají izraelské bomby a rakety a způsobují vysoký počet obětí mezi ozbrojenci i nevinnými ženami a dětmi.
Ještě před široce medializovaným zabitím ženy a jejích čtyř dětí z minulého týdne ilustrovala tento vzorec dění předchozí zpráva přední izraelské lidskoprávní organizace B’celem: od 27. února do 3. března bylo zabito 106 Palestinců.
Padesát čtyři z nich byli civilisté, kteří se neúčastnili bojů, a dvaceti pěti bylo méně než 18 let.
Během nedávné cesty po Středním východě jsem se snažil krizi lépe porozumět.
Jedna z mých návštěv vedla do Sderotu, jihoizraelské obce o asi 20 tisících obyvatelích, na niž často dopadají primitivní rakety odpalované z nedaleké Gazy.
Útoky jsem odsoudil jako ohavné a jako projev terorismu, neboť většina ze třinácti obětí za posledních sedm let byli lidé neúčastní bojů.
Poté jsem se sešel s předáky Hamásu, jak s delegací z Gazy, tak s čelnými představiteli v syrském Damašku.
Vyslovil jsem před nimi tentýž odsudek a vyzval je, aby vyhlásili jednostranné příměří nebo aby s Izraelem dojednali vzájemnou dohodu o dlouhodobějším ukončení všech vojenských aktivit v Gaze a jejím okolí.
Odpověděli, že takovéto jejich dřívější snahy druhá strana neopětovala a připomněli mi, že Hamás dříve prosazoval příměří v celé Palestině, včetně Gazy a Západního břehu, což Izrael odmítl.
Hamás pak veřejně předložil návrh na vzájemné příměří omezené výhradně na Gazu, což Izraelci zvážili a rovněž odmítli.
Vášnivé argumenty ohledně viny za to, že ve Svaté zemi nepanuje mír, je slyšet na obou stranách.
Izrael okupuje a kolonizuje palestinský Západní břeh, který se rovná přibližně čtvrtině (28,5%) velikosti státu Izrael, jak jej uznává mezinárodní společenství.
Některé izraelské náboženské frakce si nárokují právo na území na obou březích řeky Jordán a jiné tvrdí, že jejich 205 osad, kde žije asi 500 tisíc lidí, je nezbytných kvůli „bezpečnosti“.
Všechny arabské státy souhlasí s úplným uznáním Izraele, pokud splní klíčové rezoluce Organizace spojených národů.
Hamás souhlasí s přijetím jakéhokoli mírového urovnání dojednaného mezi palestinskou samosprávou prezidenta Mahmúda Abbáse a izraelským ministerským předsedou Ehudem Olmertem, jestliže jej v referendu schválí palestinský lid.
To přináší naději na pokrok, ale navzdory krátkým fanfárám a příznivým prohlášením na mírové konferenci loni v listopadu v Annapolisu v americkém státě Maryland došlo v procesu k regresi.
V Palestině bylo oznámeno devět tisíc nových bytových jednotek v izraelských osadách, na Západním břehu se zvýšil počet zátarasů na silnicích a dusivé sevření Gazy zesílilo.
Jednou věcí je, aby se ostatní lídři podvolili USA ohledně zásadních mírových vyjednávání, ale svět nesmí nečinně přihlížet, když se s nevinnými lidmi krutě zachází.
Je na čase, aby se vyslovily silné hlasy v Evropě, USA, Izraeli i jinde a tuto lidskoprávní tragédii postihující palestinský lid odsoudily.
ÓSAKA – Včerejší drtivé vítězství Demokratické strany (DS) v japonských všeobecných volbách skoncovalo se systémem dominance jedné strany, jemuž od roku 1955 bez přerušení vévodila všezahrnující Liberálně demokratická strana (LDS).
Po většinu uplynulého desetiletí DS nebyla považována za životaschopnou alternativu k LDS, ačkoliv to vypadalo, jako by vytvářely rádoby systém dvou stran.
Dvacet let po skončení studené války Japonsko konečně bude mít vládní systém odpovídající světu po studené válce.
Japonská veřejnost si je i teď schopností DS vládnout stále nejistá a je skeptická vůči jejím programům přerozdělování bohatství, líčeným v růžových barvách, jimž chybí solidní financování.
Veřejnost si rovněž plně uvědomuje, že ideologicky rozdrobené DS chybí pragmatická a soudržná zahraniční a bezpečnostní politika.
DS přesto bude sestavovat příští vládu, kvůli veřejnému znechucení LDS.
Ta v uplynulých čtyřech letech projevila naprostou neschopnost reagovat na klíčové otázky celonárodního zájmu: penze, nezaměstnanost a třepící se síť sociálního zabezpečení.
LDS navíc sužoval řetězec menších skandálů a neustálé břídilství.
Skutečnost, že LDS během necelého roku musela nasadit tři různé ministerské předsedy, jasně ukázala, že mocenské jádro strany zkolabovalo.
Až se DS dostane k moci, okamžitě narazí na rozsáhlou byrokracii a pevně zakotvené mandaríny, kteří obvykle sabotují veškeré snahy o správní reformu, která ohrožuje jejich moc a skryté zájmy.
Ostatně ihned po volbách nastává doba rozpočtových odhadů pro příští fiskální rok.
Čísla, která se budou prezentovat, jsou výsledkem zdlouhavého procesu, během něhož byrokracie vedla podrobné konzultace s LDS.
Takže nebude-li chtít DS prolomit pravidelný rozpočtový cyklus, bude nucena nejen realizovat dodatečný rozpočet sestavený LDS, ale nepohne ani s rozpočtem na příští rok, který je ztělesněním politik LDS, jež DS pranýřovala.
DS proto oznámila plány na zrušení zásad LDS, které stanovují strop rozpočtových požadavků, aby mohla od základu formulovat svůj vlastní rozpočet. Zkoriguje i dodatečný rozpočet.
Času je však málo a legislativními zkušenostmi a rozpočtovými znalostmi, jež taková opatření vyžadují, disponuje jen hrstka nových zákonodárců DS.
Ve snaze získat kontrolu nad mandaríny má DS v plánu umístit 100 zákonodárců do nejvyšších vedení ministerstev a dále tři desítky politických kandidátů do politického štábu kanceláře ministerského předsedy.
DS bohužel zavrhla návrh reformy státní správy předložený LDS, který by DS umožňoval vystřídat mandaríny zástupy politických kandidátů.
Zdá se, že DS navzdory svému prohlášení není na zkrocení mandarínů připravená, takže se na ně možná bude muset spolehnout.
Převaha mandarínů je dědictvím jedinečného historického vývoje Japonska, který sahá až k jeho raně modernímu období.
Japonsko si na rozdíl od Evropy zřídilo stát ještě před tím, než si vybudovalo silnou občanskou společnost.
Vždyť plnohodnotné budování „společnosti“ začalo až po restauraci Meidži roku 1868, která definitivně vychýlila rovnováhu moci ve prospěch státu.
V důsledku toho mandaríni přestáli druhou světovou válku i poválečnou americkou okupaci s poměrně malou újmou a vynaloží mnoho úsilí na to, aby přestáli i vládu DS.
Se vší pravděpodobností uspějí.
Zákonodárci LDS a mandaríni zavedli rutinní postup, kdy mandaríni sepisovali kabinetem předkládané návrhy zákonů, zákonodárci LDS legislativní návrhy kontrolovali a společně je pak finálně upravovali, než byly předloženy Dietu (parlamentu).
Vzhledem k tomu, že LDS Diet ovládala, naposledy s koaličním partnerem, legislativní proces byl jednoduše interakcí mezi zákonodárci LDS a mandaríny, sdruženými v hlavní kanceláři LDS.
Úloha Dietu byla pouze formální.
Za systému dominance jedné strany pod vedením LDS se tento mimoústavní mechanismus stal nedílnou součástí japonského vládního zřízení.
Vláda DS se s mandaríny čelně srazí, zčásti proto, že pro stranu bude těžké najmout dostatečně kvalifikované tvůrce politik.
V tomto ohledu si mandaríni udržují své výsadní postavení, částečně kvůli daňové soustavě, která znemožňuje vznik neziskových institucí, zejména think tanků, kde by se mohly formovat nezávislé politické znalosti.
Navíc mandaríni, snad v předtuše mocenské změny, odsunuli každoroční personální změny na administrativních postech nejvýznamnějších ministerstev.
A co čeká LDS?
Po ztrátě moci přijde o kontrolu nad přerozdělováním vládních financí.
Při neschopnosti uplácet voličskou základnu jí hrozí rozklad, neboť LDS nebyla nikdy stranou s pevně zakořeněnou podporou zdola, ale spíše působí jako stroj na výkon moci a přerozdělování bohatství skrz předivo zasvěcenců napříč průmyslovými sektory, profesními svazy a místními komunitami v zemi.
Comeback LDS bude možný, jedině pokud naverbuje novou krev a reorganizuje se na pevnou ideologickou platformu.
DS má ještě slabší podporu zdola, takže mandaríni velice pravděpodobně nasadí své obvyklé techniky „rozděl a panuj“, aby stranu ošálili a naučili ji napodobovat LDS využíváním státních peněz a kontraktů k tomu, že si zaváže své hlavní voličské skupiny, například odborové svazy a další zájmové skupiny.
Zrod vlády DS stále ještě může být bodem obratu.
Došlo k významnému posunu ve prospěch „společnosti“.
Pokud by se DS zdařilo vymanit se z vlivu mandarínů tím, že tvorbu politik centralizuje do úřadu premiéra, jak zamýšlí, Japonsko se může proměnit v odolnější demokracii s plnohodnotným systémem dvou stran a větší ochotou brát na sebe úlohu mezinárodního vůdce.
JEREVAN – Nedávný krok arménského prezidenta Serže Sarkisjana, jenž pozval do Jerevanu tureckého prezidenta Abdullaha Güla, aby společně sledovali fotbalový zápas, měl historický význam.
Vzhledem k dlouhodobě napjatým vztahům mezi oběma zeměmi by byla taková návštěva v jakémkoliv okamžiku pozoruhodná.
Protože však pozvání přišlo jen měsíc po alarmující rusko-gruzínské konfrontaci, může představovat skutečnou naději, že se napětí v nestabilním kavkazském regionu podaří zmírnit.
Arménii a Turecko samozřejmě rozdělují odvěké a složité spory.
Nyní však nastal čas, aby obě země v zájmu řešení společných bezpečnostních otázek odsunuly minulost stranou.
V novém kontextu, který válka v Gruzii navodila, si jistě každý uvědomuje, jak naléhavě je zapotřebí, aby se Turecko stalo skutečným mostem mezi kavkazskými státy.
Toto očekávání je zákonitým důsledkem zeměpisné polohy a dějin Turecka.
Tato země se obrazně řečeno nachází na pomezí modernosti a tradice, sekularismu a islámu i demokracie a tyranie a jako taková navíc představuje skutečný fyzický most mezi Východem a Západem.
Pro kavkazské národy ztělesňuje Turecko naši cestu do Evropy.
Je členem NATO a sousedí se třemi kavkazskými republikami zapojenými do programů Akčního plánu individuálního partnerství NATO.
Aspiruje na vstup do Evropské unie a přivedlo by EU ke třem našim hranicím v době, kdy i my usilujeme o to, abychom jednou do této organizace vstoupili.
Turecko si nikdy nenechalo ujít příležitost prezentovat se v roli regionálního zprostředkovatele.
Okamžitě po rozpadu Sovětského svazu navrhlo projekt Černomořské hospodářské spolupráce.
A když letos začala zadrhávat Spojenými státy vedená snaha zprostředkovat mírovou dohodu na Blízkém východě, ujalo se Turecko role prostředníka jak v izraelsko-palestinském konfliktu, tak i v konfliktu mezi Sýrií a Izraelem.
Také dnes, bezprostředně po vypuknutí krize mezi Ruskem a Gruzií, vedoucí turečtí představitelé vystoupili do popředí, aby se na Kavkaze ujali vedoucí role.
Svět musí vroucně doufat, že turecký návrh Platformy o stabilitě a spolupráci na Kavkaze bude serióznější a trvalejší než předchozí podobné snahy.
Má-li však uspět, musí Turecko rázně vyžadovat závazek všech regionálních aktérů, že se zřeknou použití násilí při řešení svých sporů.
Bude-li tento závazek přijat a respektován, pak se na konflikty v regionu začne pohlížet v diametrálně odlišném, tolerantnějším kontextu, což přinese historický průlom směrem k míru.
Proč vlastně nedovést myšlenku takového paktu ještě o krok dál?
My v tomto regionu můžeme – a domnívám se, že bychom i měli – volat po neangažovaném Kavkaze zbaveném bezpečnostních bloků a znesvářených aliancí.
Bezpečnostní aliance a záruky koneckonců pouze vytvářejí dělicí čáry a s nimi spojené bezpečnostní problémy.
V průběhu dějin žily naše země a národy pod společným deštníkem mnohem déle než ve vzájemné separaci.
Dnes sdílíme společnou vizi evropské integrace a právě v tomto širším kontextu by se měly řešit i naše konflikty.
Návštěvy francouzského prezidenta Nicolase Sarkozyho a německé kancléřky Angely Merkelové v Gruzii a Rusku dokázaly, že pokud jde o Kavkaz, neexistuje nic, co by mohlo nahradit Evropu.
V atmosféře podezíravosti a netolerance v regionu může hrát pouze Evropa roli poctivého zprostředkovatele.
V konečném důsledku však musíme být my sami ochotni pracovat na vytvoření regionu charakterizovaného mírem a spoluprací.
Kavkaz je na uzavřené hranice a výbušné konflikty příliš malý.
A ačkoliv se některá napětí jeví jako ryze bilaterální, gruzínsko-ruský konflikt dokládá, že v dnešním globalizovaném světě nic podobného neexistuje a v tomto navzájem provázaném regionu už teprve ne.
Skutečný mír na Kavkaze vyžaduje dvě klíčové strategické transformace.
První z nich je poučení z historie: strategické zájmy Ruska zde nelze ignorovat.
Věřit a chovat se jinak by vedlo k regionálnímu chaosu.
Druhé ponaučení zní tak, že Turecko a Arménie nemohou zůstat protivníky věčně.
V našich vztazích musí dojít k normalizaci, aby mohl Kavkaz splynout ve funkční region.
Rusko i Spojené státy si paradoxně uvědomují, že je to v jejich zájmu.
Rusové pokládají normální vztahy mezi Tureckem a Arménií za cestu k minimalizaci strategické role Gruzie v regionu.
A USA pokládají arménské otevření se Turecku za cestu ke snížení skutečné i smyšlené závislosti této země na Rusku.
Odhlédneme-li od emočního dopadu návštěvy prezidenta Güla v Jerevanu, vyžaduje skutečné zlepšení turecko-arménských vztahů otevření hranic mezi oběma zeměmi – posledních uzavřených hranic v Evropě.
Případně by pro začátek mohlo být zprovozněno existující železniční spojení mezi Tureckem a Arménií.
Nedojde-li k tomu během nadcházejících týdnů a měsíců, dá tím Turecko najevo, že tohle všechno bylo pouhé divadlo.
Návštěva prezidenta Güla bude skutečně znamenat předěl – ať už jako zmařená příležitost přepsat dějiny, nebo jako začátek nové éry.
NEW YORK – Příští rok si připomeneme dvacáté výročí pádu komunismu v Evropě.
Postkomunistická generace mladých lidí ve východní Evropě, osvobozená od složitostí spojených s příliš velkým množstvím informací o kruté minulosti, se zjevně nezajímá o to, co prožívali jejich rodiče a prarodiče.
Nedávné odhalení údajného selhání slavného českého spisovatele Milana Kundery tváří v tvář stalinismu je však jen posledním dokladem dlouhého poločasu rozpadu toxické minulosti.
Na mysl se derou i další příklady: obviňování Lecha Walęsy ze spolupráce s tajnou policií, veřejné spory v Rumunsku ohledně fašistické minulosti Mircei Eliadeho nebo útoky na údajný „monopol Židů na utrpení“, které kladou rovnítko mezi holocaustem a sovětským gulagem.
Friedrich Nietzsche tvrdil, že pokud se příliš dlouho díváte do očí ďáblovi, hrozí, že se sami ďáblem stanete.
V některých částech východní Evropy čas od času nespoutaně řádí bolševický antikomunismus, který se svým dogmatismem podobá komunismu samotnému.
V jedné zemi za druhou se tento manichejský světonázor plný zjednodušování a manipulace jen poupravil tak, aby sloužil novým lidem u moci.
Svou roli v tom samozřejmě sehrál i oportunismus.
Když Rudá armáda okupovala v roce 1945 Rumunsko, neměla tamní komunistická strana více než tisíc členů; v roce 1989 jich byly téměř čtyři miliony.
Den po popravě Nicolae Ceauşesca se pak z většiny těchto lidí náhle stali zapálení antikomunisté a oběti systému, jemuž po desetiletí sloužili.
Zbytkové stopy totalitního myšlení lze najít také v nepřátelství vůči někdejším disidentům, jako jsou Adam Michnik nebo Václav Havel – oba tito muži tvrdili, že nové demokracie by neměly dávat průchod výčitkám nebo usilovat o pomstu, jak to činil totalitní stát, ale místo toho by měly budovat nový národní konsensus, aby vytvořily strukturu skutečné občanské společnosti a propůjčily jí moc.
Bývalí generálové tajné policie a členové komunistické nomenklatury, nedotknutelní ve svých pohodlných vilách a na penzích, musí s obrovským potěšením sledovat dnešní hony na čarodějnice a manipulace se starými spisy v zájmu okamžitých politických zájmů.
Kunderův případ se však zdá jiný – byť neméně znepokojivý.
V roce 1950 prý Kundera – tehdy dvacetiletý komunista – udal policii jako západního špiona člověka, s nímž se nikdy nesetkal: přítele přítelkyně svého přítele.
Tento muž byl později brutálně vyslýchán v bývalé mučírně Gestapa a strávil 14 let ve vězení.
Kunderovo jméno figurovalo ve zprávě vyšetřovatele, jejíž pravost byla potvrzena, když ji jeden uznávaný historik objevil v zaprášeném pražském archivu.
Samotářský Kundera, který v roce 1975 emigroval do Paříže, prohlásil, že se to „nikdy nestalo“.
Obávaná československá tajná policie, která měla maximální zájem tohoto slavného spisovatele a disidenta umlčet nebo ho zkompromitovat, nikdy incidentu nevyužila k jeho vydírání nebo zostuzení.
Dokud se neobjeví další informace, a to od úřadů i od samotného Kundery, nebude tento případ vyřešen „nade vši pochybnost“.
Pokud se to všakopravdustalo, pak celá záležitost volá po hlubším zamyšlení.
Pokud je nám známo, nebyl Kundera před ani po tomto incidentu nikdy informátorem a nemůžeme ponechat bez povšimnutí, že se později osvobodil od povinného totalitního štěstí, které komunismus propagoval.
Jeho případ zároveň slouží jako připomínka, že počátek 50. let byl nejbrutálnějším obdobím „diktatury proletariátu“ ve východní Evropě – obdobím obrovského zápalu a děsivého strachu, který otravoval hlavy a duše oddaných stoupenců, nelítostných odpůrců i lidí stojících netečně stranou.
Kunderův případ navíc zdaleka není jedinečný.
V roce 2006 prozradil německý spisovatel a nositel Nobelovy ceny Günter Grass, že byl před 60 lety jako dospívající mladík členem Waffen-SS.
Stejně tak se svět před několika lety k všeobecnému šoku dozvěděl, že slavný italský spisovatel Ignazio Silone spolupracoval v mládí s fašistickou policií.
Každodenní život v totalitě, ať už byla komunistická, nebo fašistická, býval běžně založen na hluboké obojetnosti, jejíž důsledky přetrvávají dlouho.
Nesouhlasím s těmi, kdo tvrdí, že bychom se o temné epizody v životě slavného spisovatele neměli zajímat.
Proč ne?
Neměli bychom se o ně zajímat z trestně-právních důvodů, ale spíš proto, abychom hlouběji pochopili krvavou, demagogickou a tyranskou Utopii – a také lidskou slabost a zranitelnost. Dokonce to můžeme pokládat za podnětné svědectví o umělcově schopnosti překonat minulé chyby a vytvořit neocenitelné dílo.
Můžeme však spravedlivě obhajovat morálně zkompromitované umělce a intelektuály s ohledem na hodnotu jejich díla, a přitom za méně vážné prohřešky odsuzovat obyčejné lidi?
Znamenitým příkladem byl způsob, jakým příznivci rumunského filozofa Constantina Noiky obhajovali jeho podporu fašistické Železné gardy a jeho pozdější spolupráci s komunisty, přičemž současně odsuzovali i obyčejnou uklízečku za to, že drhla podlahy v kancelářích tajné policie.
Neměl by se na dřinu, s jakou tato uklízečka živila rodinu a děti a snažila se o vlastní přežití, uplatňovat stejný metr?
Život v totalitě byl extrémní situací, která vyžaduje, abychom aplikovali zvláštní a jemně odstíněná pravidla navšechnyzajatce této nelehké zkoušky.
Máme-li tuto epochu pochopit, musíme znát a jen opatrně soudit často nejednoznačné a zdrcující okolnosti a nikdy nezjednodušovat mnohovrstevnatou každodenní realitu kvůli okamžitým politickým cílům.
Přinejmenším musíme vědět, co odpouštíme, abychom vůbec odpouštět mohli.
V dnešní východní Evropě budou mít staří i mladí zajisté z tohoto ponaučení prospěch.
Mojžíš putoval v poušti plných 40 let, než se jeho lidé zbavili zhoubné mentality otroků.
LONDÝN – Americký senátor a republikánský kandidát na prezidenta John McCain vyzývá k vytvoření „Ligy demokracií“.
Toto nové mezinárodní uskupení by disponovalo působivým vojenským potenciálem, založeném dílem na NATO, dílem na „novém čtyřstranném bezpečnostním partnerství“ v Pacifiku mezi Austrálií, Indií, Japonskem a USA.
Ani Rusko, ani Čína by samozřejmě přizvány nebyly: vždyť McCain chce Rusko vyloučit z G8.
Liga je nezbytná, argumentuje McCain, protože v záležitostech, jež jsou pro USA životně důležité, jako například boj proti islámskému terorismu, humanitární intervence a šíření svobody, demokracie a volných trhů, musejí být USA a jejich demokratičtí partneři schopni jednat bez souhlasu Organizace spojených národů (tedy Ruska a Číny).
Jinými slovy, hlavním záměrem Ligy je odsunout v celosvětových záležitostech Rusko a Čínu na okraj.
Nejzávažnější výtkou McCainovu plánu je, že by rozpoutal novou studenou válku mezi státy zaškatulkovanými jako demokracie a autokracie.
To je nejen nebezpečné, ale i nedomyšlené.
Rusko a Čína „svobodný svět“ sotva „ohrožují“ mocnou ideologií a rozsáhlými ozbrojenými silami tak jako během studené války.
Navíc platí, že ohledně toho, jak se vypořádat s islámským terorismem či genocidou v Dárfúru, jsou rozdělené samotné světové demokracie: byla to ostatně Francie, kdo v Radě bezpečnosti OSN stál v čele opozice vůči americké invazi do Iráku.
Navíc v otázkách, jako je terorismus, šíření jaderných zbraní a změna klimatu, USA potřebují ruskou a čínskou pomoc.
Stigmatizace Ruska a Číny jako vyvrhelů je sotva přiměje přidat ruku ke společnému dílu.
(Bere dech, s jakou blahosklonností McCain prohlašuje, že Čína se musí naučit chovat „zodpovědně“.) Rusko ve skutečnosti s USA ve „válce proti terorismu“ většinou spolupracuje.
Konečně, jde o myšlenku neproveditelnou.
Těžko si lze představit, že by se Indie nebo Brazílie chtěly stát součástí nějakého takového spolčování.
Všichni bychom si tedy ušetřili dost potíží, kdyby byl McCainův duchovní výplod co možná nejdřív pohřben.
V podloží tohoto úmyslu je ovšem závažná teze, již častokrát výmluvně vyjádřil bývalý britský premiér Tony Blair: demokracie navzájem války nevedou, takže kdyby byl celý svět demokratický, byl by konec válek.
Jak se zdá, účelem McCainovy Ligy demokracií je přiblížit k uskutečnění sen Immanuela Kanta o věčném míru tím, že vyvine tlak na nedemokratické státy, aby změnily své způsoby, v případě potřeby silou.
Nechme stranou fakt, že snaha přimět demokracii k rozkvětu se v Iráku a Afghánistánu krvavě vzpříčila.
Je pravda, že demokracie proti sobě nikdy neválčí?
Kladná odpověď, zdá se, závisí na dvou samostatných tvrzeních.
Prvním je, že demokracie dle historických dokladů navzájem nikdy nebojovaly.
To je pravda pro dosti malou skupinu bohatých zemí (částečnou výjimkou je Indie), zejména v západní Evropě a jejích zámořských výhoncích, a to po druhé světové válce.
Navíc se jedná o demokracie „našeho typu“ – konstituční demokracie, jež mají všechny rysy, které v moderních západních systémech považujeme za samozřejmost, nikoli „islámské demokracie“ jako Írán.
Uvážlivým zevšeobecněním údajů o takto malém vzorku by bylo, že „prosperující a konstituční demokracie obvykle žijí ve vzájemném míru“.
Druhým tvrzením je, že tyto země spolu žijí v míru proto, že jsou demokraciemi.
Je ale demokracie tím, co jim přineslo mír a prosperitu, anebo je to mír a prosperita, co jim přineslo demokracii?
Je demokracie tím, co udržuje v Evropě od roku 1945 mír, anebo je dlouhé mírové období od roku 1945 tím, co umožnilo, aby se demokracie stala evropskou normou?
Svět už instituci k udržování míru má.
OSN byla vytvořena s pravidly nastavenými tak, aby umožňovaly soužití států různých politických zabarvení.
Její členové přijímají závazek nepoužít sílu, kromě sebeobrany či případů, kdy ji schválí Rada bezpečnosti.
USA frustruje, že v OSN nedokáží prosadit svou.
OSN však existuje proto, aby před nezákonným jednáním chránila všechny státy, včetně USA.
Tichým obcházením OSN a rozdělováním světa na dva ozbrojené tábory by Liga demokracie zvyšovala nebezpečí války.
Svět má i mechanismus k šíření prosperity.
Nazývá se obchod.
V roce 1994 byla vytvořena Světová obchodní organizace, aby podle schválených pravidel liberalizovala obchod.
Má mnoho chyb, které je třeba napravit.
Na to ale nepotřebujeme Ligu demokracií.
Podřízením obchodních vazeb embargům, sankcím a prověrkám demokratičnosti, ekologických standardů a lidských práv Liga pravděpodobně zpomalí růst obchodu, čímž sníží naděje chudých nedemokratických států, že dohoní vyspělý svět.
Jediným účelem Ligy demokracií je, zdá se, legitimizovat vedení válek ze strany demokracií – s cílem šířit demokracii!
Právě to je esence McCainova poselství.
Jak sám řekl, USA vznikly za jistým účelem – sloužit „věčným a univerzálním principům“.
Úkolem, jímž je pověřil Bůh, je vybudovat „trvalý globální mír na základech svobody, bezpečnosti, prosperity a naděje“.
Vznešená krasomluva!
Avšak je-li právě to účelem Ligy – a žádný jiný nevidím –, pak je nebezpečím pro mír.
To proto, že její stoupenci jsou přesvědčeni, že dlouhodobé soužití s nedemokraciemi není možné.
To je pošetilé a nehistorické.
Je na vytrestaných národech západní Evropy, které obecně sdílejí americké hodnoty, ale naučily se ledacos o politické trpělivosti, aby této americké představě o přetvoření světa k obrazu svému přitáhly otěže.
Jsem jednoznačně pro šíření demokracie západního střihu, ale ne za cenu zesilování válečnosti světa.
Mírové soužití mezi různými politickými systémy je dosažitelný cíl, k němuž se mohou přihlásit všechny významné světové mocnosti.
REYKJAVÍK – Kdyby měly africké země přijmout jednu jedinou politiku k povzbuzení hospodářského růstu a zlepšení makroekonomické stability, bylo by vhodné, aby co nejrychleji snížily počet měn, které jsou napříč kontinentem v oběhu.
Takový postup by velice pravděpodobně povzbudil obchod, jak se přihodilo v Evropě s nástupem eura, a uvalením mezinárodní kázně na měnovou politiku by mohl pomoci zkrotit inflaci, což je pro růst vždycky dobré.
Současným záměrem Africké unie je do roku 2028 slít všechny měny na kontinentu do jednotné měny.
Prozatím je ve stadiu příprav několik regionálních měnových unií, vedle dvou, které už existují, jednade iure a druháde facto.
První a nejstarší z těchto unií tvoří čtrnáct zemí, které patří do Hospodářského a měnového společenství střední Afriky a do Západoafrické hospodářské a měnové unie, které obě používají frank CFA.
Druhou z těchto unií tvoří Lesotho, Namibie, Svazijsko a nově Zimbabwe, země používající jihoafrický rand.
Kromě Zimbabwe, nedávného a neúplného konvertity, všech 18 států těchto dvou měnových unií dle očekávání profituje z nižší inflace, než má většina zbylé Afriky.
Abychom si objasnili proč, pohlédněme na Nigérii.
Před nezávislostí byla nigerijským zákonným platidlem britská libra.
Po zřízení centrální banky Nigérie v roce 1959 byla zavedena nigerijská libra.
Jedna nigerijská libra tehdy odpovídala jedné libře britské.
Toto aranžmá zůstalo bez úprav až do roku 1973, kdy Nigérie přešla na vlastní měnu, nairu.
Směnný kurz se neměnil: jedna naira se rovnala jedné britské libře.
Tím, že centrální bance zajistila možnost prosazovat vlastní měnovou politiku, měla naira upevnit nezávislost země.
Šlo také o věc národní hrdosti.
Úvaha, o niž se nové uspořádání opíralo, spočívala v tom, že nezávislá a pružná měnová politika poslouží národním zájmům lépe než fixní směnný kurz, který nairu svazoval s librou.
Zavedení nairy ale s paritou vůči britské libře rychle skoncovalo.
Vládní výdaje překračovaly federální příjmy, vzdor překotně rostoucím devizovým příjmům z vývozu ropy po roce 1970.
Rozpočtové schodky federální vlády se financovaly zahraničními i domácími půjčkami a tištěním peněz, což vedlo k inflaci a znehodnocování nové měny.
Dnes jedna britská libra přijde na 220 nair, což znamená v průměru 15% roční devalvaci od roku 1973.
Toto znehodnocování by snad bylo ospravedlnitelné, kdyby se Nigérii dařilo používat levné peníze k zužování propasti mezi životní úrovní běžných Nigerijců a běžných obyvatel Británie.
To se ovšem nestalo.
Kupní síla národního důchodu na osobu je dnes v Nigérii oproti Británii o 50% nižší než v roce 1980.
Vzhledem k této zkušenosti teď Nigérie plánuje zrušení nairy a vstup do měnové unie se čtyřmi nebo pěti západoafrickými zeměmi (Gambií, Ghanou, Guineou, Sierrou Leone a možná Libérií).
Tato chystaná měnová unie, jejíž spuštění se ještě donedávna plánovalo na rok 2009, teď ale byla uložena k ledu.
Proč?
Nejmenší státy neprojevují známky strachu, že by je válcovala Nigérie, zdaleka nejlidnatější země ve skupině (čítá 155 milionů z celkových 200 milionů obyvatel ve všech šesti zemích), zejména proto, že nová Západoafrická centrální banka má sídlit v Akkře, hlavním městě Ghany (24 milionů obyvatel).
Další země se však možná obávají rozpuštění své suverenity, až nová centrální banka západoafrické měnové zóny převezme od národních centrálních bank část zodpovědnosti za určování politik.
To je ale samozřejmě hlavní smysl měnové unie.
Až bude západoafrická měnová zóna konečně zřízena, počet měn v Africe bude zhruba poloviční oproti počtu tamních států.
A až se dle plánu znovu objeví Východoafrické společenství, tvořené pěti členy (Burundi, Keňa, Rwanda, Tanzanie a Uganda), sníží se počet měn o další čtyři.
Přesvědčení, že svrchované národní měny jsou díky tomu, že umožňují nezávislé a flexibilní měnové politiky, nejlepším způsobem jak podporovat hospodářský a sociální rozvoj – vize postkoloniálních lídrů Nigérie – se pozvolna vytrácí.
Efektivita vyžaduje nižší počet větších měn (a zahraniční investoři, ostražití před slabými a volatilními měnami, je vyžadují též).
Úspěch Evropské unie a eura od jeho spuštění v roce 1999 skutečně v Africe udělal velký dojem.Abychom parafrázovali Winstona Churchilla, měny jsou jako demokracie:jejich zdraví nejlépe zachováme tím, že je budeme užívat společně.
NEW YORK – Země kolektivně označované jako PIIGS – Portugalsko, Irsko, Itálie, Řecko a Španělsko – tíží čím dál neudržitelnější míry veřejného a soukromého zadlužení. Některé z nejhůře postižených – Portugalsko, Irsko a Řecko – zaznamenaly v posledních týdnech strmý vzestup svých výpůjčních nákladů, a to i poté, co ztráta přístupu na trhy vedla k sanacím financovaným Evropskou unií a Mezinárodním měnovým fondem.
Rostou i španělské výpůjční náklady.
Řecko je zjevně insolventní.
I s drakonickým balíčkem úspor, v rozsahu dosahujícím 10 % HDP, by jeho veřejný dluh vystoupal na 160 % HDP.
Portugalsko – kde růst už deset let stagnuje – přihlíží vykolejení svého zpomaleného fiskálního vlaku, které vyústí v insolvenci veřejného sektoru.
V Irsku a Španělsku nakonec k suverénní insolvenci povede transfer obřích ztrát bankovní soustavy do bilance vlády – nádavkem k už beztak eskalujícímu veřejnému dluhu.
Oficiálním přístupem, plánem A, je předstírat, že tyto ekonomiky nesužují problémy s platební schopností, ale likviditní tíseň a že poskytnutí záchranných půjček – společně s fiskální spořivostí a strukturálními reformami – dokáže obnovit udržitelnost dluhu a přístup na trhy.
Tento přístup podle hesla „pomoc a přetvářka“ či „půjčka a modlitba“ nutně selže, protože většina možností, jež zadlužené země v minulosti využívaly, aby se z předluženosti vysekaly, bohužel není schůdná.
Například staré dobré řešení spočívající v tištění peněz a uniknutí dluhu pomocí inflace je pro PIIGS nedostupné, protože jsou sevřeny v kazajce eurozóny.
Jediná instituce, která může tiskařský lis popohnat – Evropská centrální banka – se k monetizaci fiskálních deficitů nikdy neuchýlí.
Očekávat nelze ani svižný růst HDP, který by tyto země zachránil.
Dluhové zatížení PIIGS je tak vysoké, že energická ekonomická výkonnost je téměř nemožná.
Navíc ať už ta či ona z těchto zemí nakonec zaznamená jakýkoli hospodářský růst, bude závislý na uskutečnění politicky nepopulárních reforem, které se projeví až dlouhodobě – a za cenu ještě větší krátkodobé bolesti.
K oživení růstu tyto země také musí ozdravit svou konkurenční schopnost tím, že dosáhnou reálné devalvace své měny a své obchodní deficity tak promění v přebytky.
Jenže sílící euro – vytlačované předčasným měnovým zpřísněním ECB – znamená další reálné zhodnocování a to konkurenční schopnost dále pošramotí.
Německé řešení tohoto hlavolamu – držet růst mezd pod hladinou růstu produktivity a tím snižovat jednotkové mzdové náklady – přineslo výsledky až po více než deseti letech.
Kdyby PIIGS tento proces zahájily hned dnes, na přínosy by se čekalo příliš dlouho, než aby dokázaly obnovit konkurenční schopnost a růst.
K poslední možnosti – deflaci mezd a cen ve snaze snížit výdaje, dosáhnout reálné devalvace a obnovit konkurenční schopnost – se váže čím dál hlubší recese.
Reálná devalvace nutná k ozdravení externí bilance by vytlačila reálnou hodnotu dluhů v eurech ještě výš, takže by byly tím neudržitelnější.
Ani snižování soukromé a veřejné spotřeby s cílem posílit soukromé úspory a realizace úsporných opatření ke snížení soukromého a veřejného zadlužení nepovede k cíli.
Soukromý sektor může sice utratit míň a víc šetřit, ale to by okamžitě znamenalo újmu známou jako Keynesův paradox úspor: pokles ekonomického výstupu a růst zadlužení jako podílu HDP.
Nedávné studie MMF a dalších naznačují, že vyšší daně, osekané dotace a nižší vládní výdaje – i neefektivní výdaje – krátkodobě přidusí růst, čímž ještě zhorší fundamentální dluhový problém.
Jestliže se tedy PIIGS z problémů nemůžou dostat pomocí inflace, růstu, devalvace ani úspor, plán A buď už selhává, anebo nutně selže.
Jedinou alternativou je urychleně přejít k plánu B – spořádané restrukturalizaci a snížení dluhů vlád, domácností a bank těchto zemí.
K tomu může dojít vícero způsoby.
Jedním může být provedení spořádané úpravy splátkového kalendáře veřejných dluhů PIIGS, aniž by vůbec došlo ke snížení dlužné jistiny.
To znamená prodloužení splatnosti dluhů a snížení úrokové sazby u nových dluhů na úrovně mnohem nižší, než jsou aktuální neudržitelné tržní sazby.
Toto řešení omezuje riziko nákazy a potenciálních ztrát, jež by nesly finanční instituce, kdyby se snižovala hodnota dlužné jistiny.
Tvůrci politik by také měli uvažovat o inovacích, které se v 80. a 90. letech minulého století využívaly na pomoc dluhově zatíženým rozvojovým zemím.
Bylo by například možné pobídnout držitele dluhopisů ke směně stávajících obligací za obligace vázané na HDP, nabízející splátky fixované na budoucí hospodářský růst.
Tyto instrumenty ve výsledku mění věřitele v akcionáře hospodářství země a dávají jim právo na zisk části jejích budoucích výnosů, přičemž dočasně snižují dluhové zatížení země.
Snížení nominální hodnoty hypoték a převedení eventuality pozitivního vývoje – pro případ, že by se ceny domů v dlouhodobém výhledu zvýšily – na věřitelské banky je další způsob jak hypoteční zadlužení proměnit ve jmění akcionářů.
Dluhopisy bank by také bylo možné redukovat a převést na akcie, což by předešlo převzetí bank vládou a zároveň zabránilo tomu, aby socializace bankovních ztrát způsobila dluhovou krizi suverénního státu.
Evropa si nemůže dovolit pokračování ve snaze zalepit problém dalšími penězi a modlit se, aby růst a čas přinesly spásu.
Nikdo nesestoupí z nebes, žádný deus ex machina, aby finančně zachránil MMF nebo EU.
Svůj díl břemene musí nést věřitelé a držitelé dluhopisů, kteří primárně své peníze půjčili, a to v zájmu PIIGS, EU i svých vlastních konečných výnosů.
Široce rozšířené předepisování léků proti neklidu mysli dopadlo vždy špatně, od dob opiátů a kokainu až po bromidy, barbituráty a sedativa: všechny se ukázaly jako vysoce návykové, avšak lékaři tuto skutečnost přiznali až po mnoha letech zapírání.
Dnes jsou problémem antidepresiva - celosvětové zboží s všeobecně známými názvy.
Za posledních deset let se míra jejich předepisování zvýšila třikrát.
V Anglii dnes počet receptů na antidepresiva odpovídá vrcholné éře Valia z roku 1979.
V současnosti už je zřejmé, že dnešní antidepresiva nejsou zázračnými léky, za něž je vydávala reklama.
Občas nesnesitelné abstinenční příznaky, které mohou vysazení antidepresiv učinit obtížným a nebezpečným, vystavují mnohé uživatele vážným a deprimujícím vedlejším účinkům: značnému váhovému přírůstku, ztrátě libida a změnám nálady, abychom jmenovali jen nejčastější stížnosti.
Podezření na takové problémy - obzvláště s ohledem na sebevražedné chování vyvolané léky a zvyšování citlivosti vůči depresi - prosakují už léta, kontrolní vědecká šetření ale sotva začala.
Důležitý přezkum, započatý britskými regulátory léčiv v polovině roku 2003, brzy zveřejní svá zjištění.
Budou bezpochyby předložena především jako doporučení pro změny v sotva čitelných upozorněních na etiketách léků a v návodech k jejich použití.
To může být prospěšné, ale skutečný problém to nepojmenuje: jak mohli regulátoři dovolit, aby se tato potíž po tolika trpkých zkušenostech opakovala, a proč by dnes měli mít možnost prošetřovat sami sebe?
Na Richterově škále farmaceutických katastrof, kde thalidomid je na stupni 10, se nadcházející krize ohledně antidepresiv bude zřejmě pohybovat mezi stupni 7 až 11.
To ukáže čas, ovšem klíčovým faktem je, že k thalidomidové katastrofě 50. a 60. let došlo proto, že neexistovala nezávislá kontrola bezpečnosti léčiv, zatímco v případě antidepresiv se krize vyvinula pod záštitou propracované, nákladné a globální regulační struktury.
Jádrem krize antidepresiv není to, že by tyto léky dokázaly tolik uškodit, nýbrž to, že jim to bylo dovoleno, ačkoliv precedenční případy byly tak zřejmé.
Pokud jednou bude tato krize řádně prošetřena, neotevře snad jakousi Pandořinu skříňku farmakologie, ale spíš odkryje otázky ohledně toho, čím lékařství je a čím by být mělo.
Těmto fundamentálním tématům přidává na důležitosti i to, že internet už několik let úpí pod tíhou důkazů o blížící se krizi.
Prudký rozmach internetu přinesl naprosto nové možnosti shromažďování, předávání a poskytování důkazů.
Rozšířil a prohloubil chápání obtíží spojených s antidepresivy, neboť oproti minulosti pacientům propůjčil kolektivní hlas.
Dříve sledování bezpečnosti léčiv spoléhalo na občasné negativní zprávy zdravotníků o reakcích pacientů na léky.
Tato krize ovšem odhalila natolik zásadní nedostatečnost těchto zpráv, že už nikdy nebude možné bez ztráty důvěryhodnosti zkušenosti pacientů s léky ignorovat.
Mnoho tisíc pacientů z celého světa, spojených prostřednictvím internetu, začalo popisovat své zkušenosti s antidepresivními léky a potíže při abstinenci, které se pramálo shodovaly s varováními na etiketách.
Dopady těchto informací od spotřebitelů byly nesmírné: roku 2003 jistá farmaceutická společnost přehodnotila své odhady četnosti abstinenčních reakcí z roku 2002 a změnila je z 0,2% na 25% (ačkoliv výrobce podobného léku nadále tvrdí, že lék vůbec ,,není návykový").
Krize kolem antidepresiv poprvé v historii poskytuje nepřehlédnutelné důkazy o kolektivní hodnotě výpovědí uživatelů pro porozumění rizikovosti léčiv.
Pochopitelně že výpovědi pacientů nejsou ,,vědecké" a většina se jich - jednotlivě - může jevit jako zprávy naivní, zmatené, přehnané, ba zcela egocentrické.
Přesto v tomto případě přinesly - na kolektivní úrovni - důkazy, které byly spolehlivější než ty, jež vzešly z bezpočtu klinických testů.
Zásadní otázkou teď tedy není hodnota pacientských výpovědí, nýbrž poctivost lékařského výzkumu a poměry ve vědě. ,,Jak prohnilou se klinická medicína stala?" ptal se úvodník britského lékařského časopisuThe Lancet roku 2002; odpověď zněla ,,značně, což je ničivé".
Pokrytectví, které obklopuje marketing antidepresivních léčiv, jen podtrhuje to, jak dalece se profese nechala zkorumpovat.
Krize, která je na obzoru, upozorňuje na širokou problematiku demokracie a vědy, vztahu mezi riziky a přínosy a střetu imperativů podnikání a péče o zdraví.
Avšak jeden rys postihuje podstatu problému lépe než cokoliv jiného: propast zející mezi slovy pacientů, již mají na srdci co na jazyku, a terminologií výrobců, expertů a úřadů, kteří se vyjadřují zaobaleně.
V 90. letech byla ,,deprese" oficiálně předefinována jako syndrom nedostatku serotoninu postihující miliony lidí, což je sice výhodný a lákavý pohled, ale velice zjednodušující.
Pojem ,,látková závislost" byl také nově vymezen, aby vyzněl tak, že v terapeutickém prostředí nemůže dojít ke ztrátě osobní autonomie.
V angličtině všudypřítomný termín ,,symptomy vysazení" - orwellovská novořeč pro abstinenční příznaky - chtěl naznačovat, že antidepresiva nepředstavují riziko závislosti.
Ba přání bylo otcem myšlenky a odborníci ,,symptomy vysazení" citovali jako důkazy účinnosti nezbytných léčiv.
Později se sebevraždy začaly běžně označovat za ,,nikoliv náhodná předávkování" a do módy se dostal širokospektrý pojem ,,emoční labilita", navzdory své neschopnosti rozlišovat mezi pokusem o sebevraždu předávkováním a záchvatem pláče.
Výpovědi pacientů o negativních reakcích jsou naproti tomu snahou popsat určitou lidskou realitu, nikoliv propagovat image, která vyhovuje zainteresovaným lobbistům.
V dlouhodobém horizontu by se krize kolem antidepresiv mohla ukázat jako skryté požehnání, ovšem jedině za předpokladu, že přinese transparentnost a intelektuální poctivost, jichž je zapotřebí, aby lékařská profese konečně pocítila odpovědnost za lidi, jimž podle vlastních slov slouží.
WASHINGTON, DC – Americký finanční sektor v posledních měsících projevil obnovenou sílu – tedy sílu politickou – podrýváním většiny smysluplných návrhů bankovní reformy, které zůstávají na jednacím stole.
Pokud ještě vůbec k nějakému pokroku dochází, je to díky ušlechtilým snahám nevelkého počtu amerických senátorů.
Nejpozoruhodnější je práce senátora Teda Kaufmana, demokrata z Delawaru (ano, ze státu nakloněného podnikání), který neúnavně naléhá na nápravu těch nejodpornějších nedostatků ve finančním sektoru USA.
Kaufman si uvědomuje, že úspěšná reforma musí obsahovat tři složky: přesvědčivé argumenty, schopnost přitáhnout kolegy na svou stranu a dostatek štěstí v podobě událostí, které ve správnou chvíli na problémy poukážou.
Na dvou frontách už Kaufman – vzdor značné nepřízni – dokázal skutečně významně pokročit.
Už dlouho před tím, než se to dostalo do módy, Kaufman neúnavně prosazoval myšlenku, že americký boom realit zčásti žene vpřed vše prostupující podvod ukrytý v komplexu derivátů vzniklých sekuritizací hypoték, v zásadě v nitru Wall Street.
Tato teze si teď získává mnohem širší podporu: přední novinové tituly v současnosti informují o rozšiřujícím se kriminální vyšetřování vedeném federální vládou – a generálním prokurátorem státu New York – ve věci půjček udílených americkým finančním sektorem na pořizování obytných nemovitostí a souvisejících praktik v oblasti cenných papírů.
Společně se senátory Patrickem Leahym a Chuckem Grassleym se loni Kaufman věnoval prosazování zákona, který včas zajistil prostředky pro federální orgány prosazování práva pracující na aktuálních případech finančních podvodů.
Před nedávnem byl Kaufman ohromující při křížovém výslechu výkonných manažerů Goldman Sachs.
Senátor Carl Levin, předseda podvýboru, který jejich svědectví vyslechl, byl stejně neúprosný, zjevně ve shodě s Kaufmanem, po rok trvajícím vyšetřování ve věci Washington Mutual, Goldman Sachs a ostudné neúspěšnosti regulátorů bank a agentur úvěrového ratingu.
Ještě bravurněji Kaufman trefil do černého, když varoval před hrozbami explozivního růstu vysokofrekvenčního obchodování, které si hlavní americký kontrolní orgán v oblasti finančnictví, Komise pro burzy a cenné papíry (SEC), málo uvědomuje a které představují systémové tržní riziko.
Jeho obavy, zdá se, potvrdilo dvacetiminutové zhroucení obchodování v New Yorku dne 6. května, kdy burza naprosto selhala ve své nejzákladnější funkci: hledání ceny v interakci mezi kupujícími a prodávajícími.
Stále ještě nevíme, jaká kombinace neprůhledných počítačových programů a algoritmů elektronického obchodování, které vzájemně komunikují napříč více než 50 burzovními středisky, tuto katastrofu způsobila.
Jenže právě samotná naše nevědomost potvrzuje, jak dalece naše regulatorní a kontrolní schopnosti zaostávají za „finančními inovacemi“.
Kaufmanův přístup, jehož stěžejní charakteristikou byly proslovy na senátní půdě, se kritikům ještě před několika týdny zdál bezpředmětný, či dokonce bizarní.
Žádné významné hlasy z Wall Street jeho obavy neuznaly – a raději vychvalovaly akciové trhy jako zářný příklad skvěle fungující techniky.
Teď to lidem dochází.
Laskavě to ocenil Senátor Mark Warner: „Pan senátor z Delawaru včas rozezněl výstražnou sirénu, aby upozornil, že obrovské objemy investic, jež některé firmy realizovaly ve snaze získat výhodu, která zřejmě v průběhu obchodování znamená zlomek milisekundy, se mohou proměnit v noční můru nás všech… Je mi ctí jít v jeho šlépějích.“
SEC kdysi bývala váženou a mocnou nezávislou agenturou.
V posledních desetiletích ji postihly zlé časy a až teď se pod novým vedením začíná opět dávat dohromady.
Přesto stále rutinně neshromažďuje data, která potřebuje – obchody řazené časově a podle zákazníka – pro pochopení aktivit a vlivu velkých obchodníků.
Kaufman na Komisi vytrvale naléhá, aby dělala víc – a mnohem rychleji; ovšemže jak SEC, tak mnozí další mu teď naslouchají.
U třetího tématu jsou výsledky prozatím smíšené.
Kaufman se postavil za argumenty pro zmenšení největších amerických bank v rámci snah o komplexní reformu finančnictví.
Jeho obhajoba napomohla shromáždit podporu a přiměla senátní plénum k hlasování o pozměňovacím návrhu, který předložil společně se senátorem Sherrodem Brownem a který by zavedl jasně stanovenou mez velikosti bank a jejich dluhové páky (zadlužení v poměru k aktivům).
Jednalo se o umírněný a zcela opodstatněný pozměňovací návrh, a přesto utrpěl porážku (33 hlasů pro, 61 proti), a to také 6. května.
Jen o několik dní později by možná získal větší podporu – poté, co senátoři byli svědky finanční sanace obřích bank eurozóny.
Posílil nicméně podporu dalšího pozměňovacího návrhu, předkládaného senátory Jeffem Merkleym a Carlem Levinem, který chce omezit obchodování megabank na vlastní účet – shodou náhod jde o praxi, u níž se předpokládá, že představuje velkou a „temnou“ část vysokorychlostního obchodování.
Hlubším a nejpodstatnějším smyslem Kaufmanovy kritiky našeho systému je nutnost přísnějších zákonů.
Nemůžeme se spoléhat jen na to, že regulační orgány dobře odvedou svou práci.
Konkrétně platí, že regulátoři nemohou vidět za horizont a jednat preventivně, když jsou trhy neprůhledné a mocné zájmové skupiny z Wall Street (a jejich spojenci z Kongresu) se obklopí vozovou hradbou a tvrdí, že je všechno v nejlepším pořádku.
Navzdory čerstvě vzniklé proslulosti na celonárodní scéně bohužel Kaufman na konci letošního roku z funkce odchází – byl zvolen v závěru roku 2008, aby nahradil viceprezidenta Joea Bidena, a zavázal se tehdy, že o znovuzvolení usilovat nebude.
Až odejde, nebezpečné síly na Wall Street si nepochybně zhluboka oddychnou.
Doufejme, že se mu do té doby podaří mezi svými kolegy natrvalo posunout konsenzus – a připravit tak půdu pro další úsilí kongresmanů, jehož cílem bude seriózní dotažení bezpečnostních pojistek nad finančním sektorem.
Kaufmanovým trvalým odkazem bude prostá a průrazná myšlenka, již rozumní lidé pokládají za čím dál samozřejmější: spoléhání se na deregulaci a sobecký zájem na dnešních spletitých a neprůhledných trzích zjevně pohoří a nedokáže zajistit rozumnou alokaci kapitálu ani podpořit podnikání a růst.
Musíme napsat a schválit zákony, které obnoví věrohodnost našich finančních trhů.
ŘÍM – Významný projev amerického prezidenta Baracka Obama o důsledcích Arabského jara je výzvou i pro Evropu.
K realizaci nadějí zrozených z arabských povstání dokáže Západ přispět, jen pokud transatlantické partnerství prokáže svou efektivitu jako v dobách, kdy dostálo nárokům studené války a konce rozdělení Evropy.
Krize v jižním sousedství Evropy je odrazem hluboce usazeného transformačního procesu, který bude mít dlouhotrvající důsledky – pro region, pro Evropu i pro svět.
Středomořský region má zásadní význam pro mír, stabilitu a hospodářský růst Evropy.
Středomořští sousedé kontinentu pohlížejí na Evropu jako na svého přirozeného partnera.
A tamní dění, včetně izraelsko-palestinského mírového procesu, má širší dopady, které s sebou přirozeně přinášejí angažovanost globálních partnerů – v prvé řadě Spojených států.
Současné dění, nejen v Libyi, ale i v Tunisku, Egyptě, Sýrii, Jemenu a Bahrajnu, odráží politickou komplikovanost těchto zemí.
Pramení také z různých faktorů, jako je frustrace ze stoupajících cen potravin a široce rozšířené korupce, doprovázených požadavky na silnější demokratizaci, omezení ekonomické a sociální nerovnosti a tvorbu pracovních míst.
Reakce Evropy na tento proces musí ztělesňovat cíl spořádané a svižné transformace.
Návrhy na určitou formu „partnerství pro transformaci“, založeného na politické reformě a naprosté úctě k lidským právům a základním svobodám, by měly mít na zřeteli, že politická krajina v regionu podle všeho v nadcházejících měsících s jistotou zůstane nestabilní a napjatá.
Není pak divu, že se pro Evropany vysokou prioritou stala regionální stabilita.
Chaos, oživení terorismu, vzestup radikálního islamismu, rozsáhlé vlny imigrace do Evropy – to je jen část potenciálních hrozeb pro Evropskou unii, nad nimiž se teď přemítá.
Za takové situace by EU měla dělat maximum pro to, aby zhoršení bezpečnosti v regionu předešla.
Právě tak jako Marshallův plán po roce 1945 tvořil balík finanční pomoci zaměřený na rekonstrukci a nastartování ekonomik západní Evropy s cílem podpořit demokratickou transformaci a politickou stabilitu, země Arabského jara stojí před podobnými výzvami a potřebami.
Je nutné zemím jako Egypt a Tunisko – a případně mírová Libye – dát možnost upevnit tamní politickou stabilitu a demokratizaci.
Marshallův plán doprovázela partnerství pro rekonstrukci, v nichž si USA a příjemci z řad evropských států byli rovni.
Cílem bylo posílit spolupráci jako prostředek k vytvoření trvalého míru.
Situace ve středomořském regionu je ve vyspělejší fázi.
Obecné zásady partnerství už existují, a tak je teď zapotřebí integraci Evropy s jejími jižními sousedy prohloubit.
Právě proto Itálie navrhuje nový unijní „Plán pro Středomoří“, který se zaměřuje na podporu průběhu transformace a staví na stávajících institucionálních a finančních nástrojích s cílem zajistit regionu další prostředky.
Je zapotřebí oživit Unii pro Středomoří, již v roce 2008 zformoval francouzský prezident Nicolas Sarkozy, a přesměrovat ji k rozvojovým projektům sahajícím od dálnic a přístavů po propagaci malých a středně velkých podniků.
Potřebná je ale také širší ekonomická iniciativa, aby se mobilizovalo kritické množství evropských a mezinárodních finančních zdrojů s cílem přilákat investice do regionu a do modernizace jeho infrastruktury a služeb.
Strhněme, společně s USA, obchodní a hospodářské bariéry, jež tyto ekonomiky dusí.
Přiznejme rovněž některým středomořským zemím asociační status, který jim umožní postupnou integraci do vnitřního trhu EU a účast v unijních programech.
K dosažení všech těchto cílů je nezbytný jasný soubor principů.
My Evropané musíme napomáhat stabilitě, vytvářet nefalšovaného ducha podílnictví a propagovat zodpovědnost.V tomto novém rámci by se EU měla vyhýbat podmínečnosti, zejména během období transformace.
Silná podpora hospodářského rozvoje regionu ze strany Evropy musí zůstat nejvyšší prioritou, dokud budou arabské země zavádět nezbytné reformy.
Navíc by bylo vhodné zřídit účelovou finanční instituci, která by s tímto úkolem pomáhala.
Jedním návrhem, který stojí za zváženou, je aktualizace a posílení nástroje Evropské investiční banky pro evropsko-středomořské investice a partnerství (FEMIP), který by se stal samostatnou institucí, jejíž sídlo by mohlo být na Středním východě či v severní Africe a v níž by podíly držely vlády (či jiné instituce) v regionu a další ochotné strany.
Rozšířením svých aktivit v regionu, jež by mohlo doprovodit vytvoření specializovaných služeb na podporu růstu podniků vytvářejících pracovní místa, by se k tomuto úsilí mohla připojit Evropská banka pro obnovu a rozvoj (EBRD) se sídlem v Londýně.
EBRD významně přispěla k ekonomické transformaci ve východní Evropě a jsou dobré důvody k čerpání z jejích zkušeností a znalostí ve snaze pomoci jižnímu Středomoří.
Zároveň EU musí zahájit „dialog rovných s rovnými“ o politických a bezpečnostních otázkách, zaměřený na budování důvěry napříč regionem.
Užitečným nástrojem propagace komplexního přístupu k bezpečnosti a rozvoji by se záhy mohla stát Konference o bezpečnosti a spolupráci ve Středomoří a na Středním východě (CSCM).
Krátce, musíme středomořské země proměnit v tvůrce, nikoli konzumenty regionální stability.
My Evropané si nemůžeme dovolit obrátit se zády k našim arabským přátelům na pobřeží „mare nostrum“.
Jsou součástí našich společných dějin a zaslouží si lepší budoucnost, kterou jim můžeme pomoci vytvořit.
TOLEDO, ŠPANĚLSKO – Letos na podzim zorganizovalo Toledské mezinárodní centrum pro mír setkání věnované spolupráci v oblasti vodohospodářství na Blízkém východě.
Jedním ze závěrů, které z jednání vyplynuly, byl poznatek, že jakákoliv efektivní reakce na nestejnoměrné rozdělení přírodních zdrojů v oblasti musí mít regionální charakter.
Maje toto na paměti, navrhl bývalý jordánský ministr vodních zdrojů Munther Haddadín vytvoření „Vodní a energetické unie“ na Blízkém východě – dlouhodobý mechanismus, který by integroval rozdrobený region.
Je to působivá představa.
Uspokojování základních potřeb způsobem, který řeší nedostatky a přebytky na regionální bázi, má silnou logiku.
Paralely s rolí uhlí a oceli při vzniku Evropské unie jsou přitom natolik zřejmé, že minulý měsíc vyzval k založení podobné unie i bývalý německý ministr zahraničí Joschka Fischer.
Totéž učinil někdejší český prezident Václav Havel a skupina osvícenců, kteří podporují myšlenku regionální integrace prostřednictvím vody.
Zorganizováním setkání ve Španělsku jsme dali najevo, že i my tento ušlechtilý cíl velmi podporujeme.
Evropské „společenství uhlí a oceli“ však začalo být možné teprve po vyřešení velkých politických konfliktů v Evropě.
Také úspěšný proces regionální integrace na Blízkém východě bude vyžadovat politický rámec, který zajistí stabilitu potřebnou k fungování regionální spolupráce.
Všechny strany potřebují vědět, kde začínají a končí jejich hranice.
Minulé křivdy je třeba odložit stranou, aby regionální řešení problémů nezhatil začarovaný kruh odplat a nepodmíněný reflex upřednostňující okamžitý zisk.
Zde je na místě připomenout zkušenosti s předchozím regionálním úsilím.
V průběhu 90. let se multilaterální skupina pokoušela v rámci blízkovýchodního mírového procesu o regionální koordinaci v oblasti hospodářského rozvoje, životního prostředí, uprchlíků, kontroly zbraní a vody.
Toto úsilí skončilo nezdarem, protože po krachu bilaterálních rozhovorů se ochota podílet se na regionální spolupráci utopila v zoufalství z neúspěšné politiky a také v krvavé realitě druhé intifády.
Rovněž nezbytný politický rámec musí mít regionální ráz – a takový rámec naštěstí existuje.
Arabská mírová iniciativa, která poprvé zasedla na summitu Ligy arabských států v Bejrútu v roce 2002 a byla znovu potvrzena v Rijádu v roce 2007, poskytuje všem stranám platformu k vyřešení vzájemných sporů a také politickou základnu pro další kroky vpřed.
Její přijetí je pro další pokrok nezbytné, zvláště pokud do ní budou nově začleněny kapitoly týkající se regionální bezpečnosti a ekonomických vztahů.
Navzdory dnešnímu chronickému pesimismu by úsilí o založení blízkovýchodní Vodní a energetické unie spolu s přijetím Arabské mírové iniciativy změnilo myšlení lidí.
Společně by nastartovaly proces vzájemného posilování: politická dohoda by poskytla rámec pro uspokojování vodních a energetických potřeb v regionu a uspokojování těchto základních potřeb efektivním a novátorským způsobem by pozvedlo Arabskou mírovou iniciativu nad úroveň pouhé dohody na papíře.
Vyprahlý trojúhelník tvořený Izraelem, Palestinou a Jordánskem navíc nedokáže uspokojit poptávku těchto zemí po vodě, nebude-li do řešení začleněn jeden další rozměr.
Zpráva Světové banky již konstatovala, že do roku 2020 bude mezi řekou Jordán a Středozemním mořem žít 19 milionů lidí a že k uspokojení jejich poptávky po vodě bude nezbytně nutné zvýšit ekonomickou rentabilitu současných technologií odsolování.
Shodou okolností se minulý měsíc objevily první signály většího zájmu o regionální politický přístup.
Ministr zahraničí Bahrajnu nedávno vyzval k vytvoření regionálního fóra za účasti Izraele, které by řešilo budoucí problémy; jeden někdejší vysoký saúdský představitel se sešel ve Velké Británii se zástupci Izraele a zopakoval potřebu rozsáhlé mírové dohody; a předseda izraelské Strany práce Ehud Barak prohlásil, že možná nastal čas usilovat o souhrnnou mírovou dohodu pro celý region, doprovázenou balíkem ekonomických opatření, poněvadž separátní jednání se Sýrií a Palestinci se mohou ukázat jako bezvýsledná.
Proces pokusů a omylů prostřednictvím bilaterálních přístupů a metod řízení konfliktů zatím navzdory desítky let trvajícímu úsilí vždy skončil zklamáním.
Všechny zahájené ekonomické projekty se rozpadly ve světle přetrvávající okupace.
Problémy jsou příliš složité a nástrahy radikalismu příliš důmyslné, než aby umožňovaly úspěch s využitím nahodilých prostředků.
Blízký východ může ukončit svůj stav permanentní krize pouze za předpokladu vybudování pevných základů míru.
Arabská mírová iniciativa ve spojení s dlouhodobým rozvojem Vodní a energetické unie nabízí nezbytný základ pro naplňování potřeb národů v regionu a zmírňování budoucích konfliktů.
Blízký východ už nemůže být symbolem nezkrotného násilí.
Místo toho se může stát zvěstovatelem nových přístupů v otázkách společných lidských zájmů – vody, energie a politiky.
VARŠAVA – Eurozóna bývá často považována za experiment – za měnovou unii bez politického sjednocení.
Ti, kdo to tvrdí, mají zřejmě před očima model jediného státu, který vykazuje dva významné rysy: omezenou fiskální suverenitu regionálních a místních vlád a velký společný rozpočet, z&#160;něhož mohou čerpat transfery regiony zasažené asymetrickými šoky.
Zastánci názoru, že pro eurozónu je nezbytná „politická unie“, se podle všeho soustřeďují na druhý rys, a to navzdory faktu, že fiskální omezení místních vlád jsou očividně typickým a důležitým prvkem samostatných států.
V&#160;tomto smyslu ignorují skutečnost, že Pakt stability a růstu Evropské unie je v&#160;principu významnou složkou politické unie, nikoliv její náhražkou.
Současné fiskální problémy eurozóny skutečně nepramení z&#160;absence velkého společného rozpočtu, nýbrž ze slabého vymáhání paktu.
Ještě zásadnější je, že měnové unie v&#160;širším smyslu existují nejen v&#160;rámci samostatných států, ale i v&#160;rámci skupin suverénních států – nejvýznamnějším historickým příkladem je zlatý standard.
Zkušenost s&#160;takovými měnovými uniemi nabízí dvě ponaučení.
Za prvé vyžadovaly fiskální disciplínu v&#160;členských státech, což pro zlatý standard s&#160;jeho neformální normou vyrovnaných rozpočtů každopádně platilo.
Za druhé fungovaly bez jakýchkoliv fiskálních transferů ze společného centra, poněvadž takové centrum neexistovalo.
Adaptaci na asymetrické šoky usnadňovala spíše obrovská flexibilita, včetně flexibility na trzích práce.
Je zřejmé, že v&#160;dohledné budoucnosti nebude existovat žádný prostor pro rozšíření rozpočtu EU tak, aby se daly zvýšit fiskální transfery členům eurozóny postiženým ostrým poklesem spotřeby.
Vyžadovalo by to vyšší úroveň evropské identity, což je věc, kterou politické elity unie nemohou generovat uměle. Klíčovým argumentem však není fakt, že velký společný rozpočet v&#160;eurozóně z&#160;politických důvodů nelze sestavit, ale spíše fakt, že by takový rozpočet neřešil hlavní problém: slabost mechanismů zajišťujících fiskální disciplínu v&#160;členských státech.
Místo aby se EU a její členské země dívaly na nesprávný model – totiž na model jediného státu –, měly by se zaměřit spíše na podmínky nutné ke správnému fungování měnové unie bez společného rozpočtu, z&#160;něhož by se daly kompenzovat asymetrické šoky.
Za prvé by se měla dát maximální priorita posílení mechanismů zaměřených na prevenci procyklických politik a velkých fiskálních šoků.
To vyžaduje zajištění důvěryhodnosti a průhlednosti účetních pravidel definujících rozpočtové schodky a veřejný dluh, přičemž bedlivější pozornost by se měla věnovat také vývoji bublin aktiv, které po prasknutí způsobují hluboké recese – a tím i prudký růst rozpočtových schodků.
Podobně i měnová politika Evropské centrální banky by měla „jít proti proudu“ a věnovat více pozornosti vývoji bublin aktiv.
Jelikož společná měnová politika ECB nemůže vyhovovat makroekonomickým podmínkám ve všech členských zemích, potřebují země eurozóny makroekonomické regulace, které budou usilovat o snížení nadměrného růstu úvěrů.
Pakt stability a růstu by současně měl být striktně vymáhán, z&#160;čehož vyplývá nutnost využívat a zpřísnit dostupné sankce.
Jistě, iniciativy na úrovni EU nebo i eurozóny nemohou nahrazovat silnější mechanismy zajišťování disciplíny v&#160;členských zemích, za které v&#160;konečném důsledku zodpovídají národní politici a veřejnost.
Celounijní opatření zaměřená na zajištění disciplíny jsou však nezbytná k&#160;tomu, aby podnítila rozšíření preventivních mechanismů v&#160;členských zemích, a takové iniciativy do značné míry závisejí právě na členských zemích, které tak nesou zvláštní zodpovědnost za vývoj uvnitř eurozóny – a uvnitř celé EU.
Za druhé musí členské státy EU kromě posílení ekonomických institucí také urychlit strukturální reformy, aby zvýšily své vyhlídky na dlouhodobý růst a usnadnily hladkou adaptaci na šoky.
První opatření je nezbytné, aby se členům unie pomohlo vybřednout ze zvýšeného veřejného dluhu hospodářským růstem, zatímco druhé opatření by jim pomohlo řešit nezaměstnanost.
Z&#160;mnoha nezbytných opatření v&#160;této oblasti je ze všeho nejdůležitější razantní úsilí o dokončení jednotného trhu v&#160;kombinaci se snahou vyhnout se za každou cenu hospodářskému nacionalismu.
Kromě toho by měla být opětovně posílena Lisabonská agenda s&#160;akcentem na tržní reformy a EU by měla naléhavě přehodnotit opatření – zejména v&#160;oblasti klimatické politiky a posunu směrem k&#160;celounijní sociální politice –, která hrozí uvalením dodatečné zátěže na její ekonomiky nebo i snížením flexibility trhů.
V&#160;tomto směru má charakter fiskálních reforem zásadní význam.
Členské země EU mají už dnes vysoké daňové zatížení, a další zvyšování daní by proto oslabilo prorůstové síly.
Fiskální reforma by se proto měla zaměřit na snížení růstu výdajových závazků, což vzhledem ke stárnutí populací v&#160;EU musí zahrnovat i zvýšení věkové hranice pro odchod do důchodu.
A konečně platí, že strnulé trhy práce a obecněji i regulační omezení tvorby cen a reakce ekonomiky na straně nabídky prohlubují recesivní reakce na nejrůznější šoky a přispívají k&#160;růstu nezaměstnanosti.
Liberalizace trhů práce by proto měla být velkou prioritou a další oblastí, na kterou by se měla zaměřit posílená Lisabonská agenda.
Evropské elity mají v&#160;lásce proklamace o „evropské solidaritě“, „sociální soudržnosti“ a „evropském sociálním modelu“.
Ani sebevzletnější rétorika však nemůže nahradit zde nastíněné reformy – ani odstranit jejich potřebnost.
LONDÝN – Byly doby, kdy se člověk s výsledkovými tabulkami setkával jen na sportovních stránkách novin.
Dnes jsou celosvětovou mánií.
Existují žebříčky škol a univerzit, výčty firem sestavené podle ziskovosti či sociální zodpovědnosti, tabulky indikátorů štěstí v jednotlivých zemích i přehledy, které se snaží řadit spotřebitelské značky podle jejich hodnoty.
Existuje dokonce výsledková listina nejvtipnějších anekdot (já jsem se mnoho nenasmál).
Finanční svět takovými soupisy také překypuje.
Investiční bankéři se zatajeným dechem čekají na žebříčky fúzí a akvizic, přestože spojitost mezi umístěním na přední příčce a ziskovostí je volná až nulová.
S tabulkami hodnotícími banky se už sice určitou dobu setkáváme a zakládají se dnes spíš na kapitálové síle než na objemu aktiv, což je určité zlepšení, ale přesto mnoho smyslu nedávají.
V současnosti existuje také několik různých žebříčků, které hodnotí finanční centra, zejména na základě anket ve firmách, a vyvolávají značný neklid.
Jak zle finanční krize poškodila reputaci a výkonnost předních západních center, se lidé tážou čím dál častěji v Londýně a menší měrou v New Yorku.
(Někteří Američané mají sklon k přesvědčení, že svět se k nim pohrne bez ohledu na to, jak nevlídného uvítání se mu při příjezdu dostane!)
Poselství nejčerstvějších žebříčků pro obhájce titulu zatím příliš znepokojivé není.
Žebříček připravený pro Radu londýnské City stále umisťuje New York a Londýn na přední příčku jako vyrovnané soupeře.
Časopis The Banker přináší jiné hodnocení, v němž je New York na špici a Londýn v těsném závěsu druhý – třebaže vzdálenost mezi nimi a jejich pronásledovateli se zužuje.
Londýnu i New Yorku ubyly body za kvalitu a intenzitu regulace a za daňové zatížení.
Zdá se, že v obou oblastech firmy do budoucna pociťují nervozitu.
Nejnápadnější změnou v přehledech hodnocení je vzestup hlavních asijských finančních center – a nejen Hongkongu a Singapuru, ale i Šanghaje, Pekingu a Šen-čenu.
Číňané už nějakou dobu svá finanční centra otevřeně podporují a vliv jejich snažení se začíná projevovat.
Index finančního rozvoje podle Světového ekonomického fóra – další žebříček, s nímž je třeba počítat – umisťuje Hongkong a Singapur velmi blízko za Londýn, přičemž co se týče celkové míry finanční propracovanosti, Čína aktuálně figuruje před Itálií.
Nudle vítězí nad špagetami.
Zčásti tyto výsledky nepřekvapují.
Jak se na východ posouvá jádro světové hospodářské gravitace, bilance finanční aktivity se bude pohybovat spolu s ním.
Podle zásady, že je-li něco nevyhnutelné, moudrý to uvítá, vhodnou reakcí v Londýně a New Yorku bude hledat cesty ke spolupráci s těmito novými centry.
Důležitější otázka pro tradiční finanční centra však spočívá v tom, zda se mezinárodní aktivity, které se mohou přesouvat, skutečně přesouvají.
To se posuzuje mnohem hůř.
Kolují anekdoty o stěhování jednotlivých manažerů hedžových fondů do Ženevy.
Pokaždé, když ta či ona vláda nebo regulační úřad ohlásí nové regulační opatření nebo zpřísnění těch stávajících, ozvou se od bankéřů výhrůžky, že se sbalí a odjedou a svá Porsche a milenky si vezmou s sebou.
Tyto výhrůžky, které kdysi mívaly silný politický vliv, jsou dnes už mnohem méně účinné.
Někteří politici a komentátoři bez váhání odpovídají: „Zaplaťpánbůh, že jdou.“ Otázku, zda se vzhledem k ceně za úklid nepořádku po poslední krizi vyplatí hrát úlohu hostitele globálního finančního trhu, vznesla i britská centrální banka.
Jde o riskantní spekulace.
Ať už se bankéři chovali jakkoli hanebně – a někteří si zjevně zaslouží alespoň dekádu na trestné lavici –, finanční služby jsou stěžejní součástí londýnské ekonomiky.
Pokud finanční sektor oslabí, co jej nahradí ve smyslu zaměstnanosti?
Nonšalantní řečnění o vědě a výrobě jako žebřících z recese (oblíbená představa bývalého britského ministerského předsedy Gordona Browna) není nic víc než prázdné řečnění.
Existuje nanejvýš hrstka příkladů postindustriálních společností s vysokými náklady, jimž se ve velkém podařilo oživit svůj výrobní sektor poté, co ochabl.
Obzvlášť Londýn nemá žádné nezcizitelné právo na funkci světového finančního centra.
Vždyť domácí trh Velké Británie je oproti Spojeným státům mnohem menší.
Dějiště finančních aktivit se ostatně v průběhu staletí měnilo.
Kdyby dosavadní činnost znamenala trvalé zvýhodnění, světová centrála Goldman Sachs by sídlila v Babyloně.
Musí existovat určitý bod zlomu, kdy kombinace vysokých daní, tíživé regulace a nepříznivého politického klimatu přiměje finanční firmy ke stěhování.
Existuje riziko, že se Británie do tohoto bodu možná blíží.
Právě proto britský Úřad pro finanční služby, a dokonce i Konfederace britského průmyslu, která zastupuje především nefinanční firmy znepokojené kvůli dostupnosti úvěrů, začaly vyzývat ke smíru mezi orgány státní správy a finančními trhy.
Příští dva až tři měsíce rozhodnou o tom, zde zavládne mír, a pokud ano, zda přetrvá.
Jak je u mírových rozhovorů pravidlem, ochotu ke kompromisu musí projevit obě strany.
Firmy budou muset prokázat zřetelnou zdrženlivost, až dojde na letošní výplaty bonusů.
Britská vláda už další mecheche nestrpí.
Vlády na obou březích Atlantiku se zase budou muset rozhodnout, jak daleko při trestání bank chtějí zajít.
Neutuchající výhrůžky čím dál vyšším daňovým zatížením by se mohly ukázat jako nebezpečně kontraproduktivní.
Nedokážeme-li se brzy dohodnout na nové společenské smlouvě mezi státem a finančními trhy, tyto trhy by se skutečně mohly přestěhovat jinam.
Je načase skoncovat s iluzorní představou, že „diktatura zákona“ Vladimira Putina byť jen o píď snížila bezpráví v postkomunistickém Rusku.
Vražda Anny Politkovské, jedné z nejstatečnějších a nejlepších novinářek Ruska, ženy, která měla odvahu odhalovat brutální vraždy páchané ruskými vojáky v Čečensku, je konečným důkazem, že prezident Putin s sebou nepřinesl nic jiného než tuctovou diktaturu s obvyklým pohrdáním zákonem.
Toto poznání přichází pro svět a zejména pro Evropu v příhodný čas. Německé ministerstvo zahraničí připravuje politiku rusko-německých vztahů, která zapouzdří lhostejnost vůči Putinově nezákonnosti, protože je to prý v národním zájmu nejsilnějšího člena Evropské unie.
Lhostejnost se však mění v ústupnost, podněcuje-li Putina, aby své nezákonné metody prosazoval i na mezinárodní scéně, jak dokládají jeho současné snahy o hospodářské dušení Gruzie.
Vražda Politkovské vyvolala přízračný pocitdéjà vu: v Putinově Rusku, stejně jako za zlatých časů KGB, se jednoduše ztrácejí lidé.
Vražda novinářky je třetí politicky zabarvenou vraždou za poslední tři týdny.
Třicátého září byl v Irkutsku zastřelen Enver Ziganšin, hlavní inženýr ruské pobočky BP.
A 14. září byl spáchán atentát na Andreje Kozlova, viceguvernéra ruské centrální banky, který bojoval proti finančním podvodům.
Skutečnost, že vyšetřování vraždy Politkovské se stejně jako v případě atentátu na Kozlova ujal ruský generální prokurátor Jurij Čajka, nevzbuzuje naději, jakou by zapojení tak vysoce postavených míst ve skutečné demokracii vzbuzovalo.
Angažmá nejvyšších míst ruské vlády je naopak téměř zárukou, že vrazi nikdy nebudou vypátráni.
Vražda Politkovské je mimořádně chmurným znamením, vezmeme-li v úvahu, že tato žena byla silnou kritičkou ruského prezidenta.
Ve svých článcích pro jedny z mála zbylých nezávislých moskevských novinNovaja Gazeta, jakož i ve svých knihách „Putinovo Rusko: Život v upadající demokracii“ a „Špinavá válka: Ruská reportérka v Čečně“, psala Politkovská o mizejících svobodách, které jsou charakteristickým znakem Putinova prezidentského působení.
Jak dokládá exil někdejších mediálních magnátů Borise Berezovského a Vladimira Gusinského i věznění ropného magnáta Michaila Chodorkovského, na Putinovy nepřátele čekají tři možné osudy: vyhnanství, vězení nebo hrob.
Neobviňuji Putinovu vládu, že si vraždu Politkovské objednala.
Jako angažovaná investigativní novinářka si koneckonců kromě Putina znepřátelila také mnoho dalších lidí, v neposlední řadě i současného čečenského premiéra Ramzana Kadyrova, jehož obvinila z politiky únosů motivovaných touhou po výkupném.
I kdyby však společníci Vladimira Putina neměli se zastřelením Politkovské ve výtahu jejího domu v centru Moskvy nic společného, jeho pohrdání zákonem každopádně vytvořilo atmosféru, v níž byla tato vražda spáchána.
Stejně jako zavraždění arcibiskupa Thomase Becketta v Canterburské katedrále před mnoha staletími byl i tento zločin spáchán ve zřejmé víře, že krále potěší.
Vzhledem k tomu, co Politkovská ztělesňovala – zodpovědnost demokratického tisku zpochybňovat Kreml a jeho politiku –, měla vláda zajistit, aby se jí nic zlého nestalo.
V Putinově Rusku bylo v posledních šesti letech zavražděno již 12 předních novinářů.
Žádný z těchto zločinů nebyl vyřešen, což by se jistě stalo, kdyby byla Putinova „diktatura zákona“ něčím více než jen PR strategií.
Šestileté období od příchodu Vladimira Putina do Kremlu bylo dobou silně si odporujících signálů.
Na jedné straně vidí svět mladého a vzdělaného vůdce, který se zavázal modernizovat Rusko – zejména tím, že přizpůsobí jeho pořádkové složky a soudní praxi mezinárodním normám.
Na druhé straně prezident mlčky přihlíží, jak jeho bývalí kolegové z ruské bezpečnostní služby FSB (někdejší KGB) nezajišťují později zavražděným lidem jakoukoliv bezpečnost a rozpoutávají řadu nechvalně proslulých špionážních afér proti novinářům, vědcům a ekologickým aktivistům.
Mezi tyto „neošpehy“ patří novinář Gregorij Pasko, zbrojní expert Igor Suťjagin, diplomat Valentin Mojsejev, fyzik Valentin Danilov a další.
Zdá se, že Putinova kremelská klika promrhala údajný kultivující vliv vyplývající z partnerství se Západem – například v podobě pořádání summitu zemí skupiny G8 v Petrohradu.
Konfrontace se západními hodnotami přinesla i tentokrát jen další Potěmkinovu vesnici; Rusko si udržuje fasádu dodržování zákonů a demokratických institucí, ale za těmito lepenkovými kulisami vládnou stále tíž svévolní surovci.
Nebezpečím pro svět je přitom momentálně probíhající vývoz Putinovy nezákonnosti.
Po celém „blízkém zahraničí“ Ruska zapouští kořeny jistá forma kriminalizované diplomacie.
Stačí se podívat na Putinovu snahu zmanipulovat předchozí prezidentské volby na Ukrajině a na neustále vznášená a opět stahovaná kriminální obvinění vůči opoziční vůdkyni Juliji Tymošenkové.
Stačí se podívat na vzpurné odtrženecké regiony v Moldávii a v Gruzii, které existují jen díky podpoře Kremlu.
A stačí se podívat, jak se Kreml snaží vydírat sousedy tím, že ohrožuje jejich dodávky energií.
Každý policista ví, že když kriminální chování zůstane bez povšimnutí, jsou zločinci stále smělejší.
Je nejvyšší čas, aby svět začal ve Vladimiru Putinovi vidět toho, kým opravdu je: muže, jenž žene Rusko zpět do stínů.
Svět se proto nyní musí zamyslet nad starým latinským úslovímqui tacet consenterevidetur – mlčení znamená souhlas – a položit si otázku, zda je moudré mlčky schvalovat Putinovo budování nezákonné energetické supervelmoci.
NEW YORK – Uplynulých padesát let bylo věkem elektronických masmédií.
Televize přetvořila společnost ve všech koutech světa.
A dnes se k&#160;televizoru připojuje celá exploze nových mediálních zařízení: DVD přehrávače, počítače, herní konzole, chytré telefony a další přístroje.
Stále větší počet důkazů nicméně naznačuje, že toto mediální šíření má bezpočet nežádoucích důsledků.
Spojené státy dovedly svět do televizní éry a dopady této skutečnosti lze nejpřímočařeji vidět na milostném vztahu Ameriky k&#160;tomu, co Harlan Ellison ve slavném výroku označil za „skleněný prs“.
V&#160;roce 1950 vlastnilo televizní přijímač méně než 8% amerických domácností; do roku 1960 už ho mělo 90%.
Dosažení takové míry penetrace trvalo jinde o několik desetiletí déle a nejchudší země k&#160;ní nedospěly dodnes.
Američané se také podle očekávání stali největšími konzumenty televizních pořadů, což pravděpodobně dodnes platí, třebaže data jsou poněkud útržkovitá a nekompletní.
Nejlepší důkazy naznačují, že se Američané dívají na televizi v&#160;průměru více než pět hodin denně – to je ohromující číslo vzhledem k&#160;faktu, že dalších několik hodin tráví před jinými zařízeními nabízejícími vizuální zábavu.
V&#160;jiných zemí sledují lidé televizi mnohem méně.
Například ve Skandinávii dosahuje doba strávená před televizí zhruba poloviny amerického průměru.
Důsledky pro americkou společnost jsou hluboké, znepokojivé a představují varování pro svět – ačkoliv pravděpodobně přicházejí příliš pozdě, než aby se jimi někdo stačil řídit.
Za prvé přináší intenzivní sledování televize jen málo potěšení.
Mnohé výzkumy ukazují, že je to téměř závislost, při níž krátkodobý požitek přechází v&#160;dlouhodobý pocit neštěstí a výčitky.
Takoví diváci tvrdí, že by se na televizi raději dívali méně, než se ve skutečnosti dívají.
Intenzivní sledování televize navíc přispívá k&#160;sociálnímu rozdrobení.
Čas, který lidé kdysi trávili společně v komunitě, dnes tráví o samotě před obrazovkou.
Robert Putnam, přední expert na slábnoucí americký smysl pro komunitu, zjistil, že sledování televize je hlavní příčinou úpadku „společenského kapitálu“, tedy důvěry spojující jednotlivé komunity.
Američané si prostě důvěřují méně než o generaci dříve.
Samozřejmě zde působí i jiné faktory, ale televizí podněcovaná společenská atomizace by se neměla podceňovat.
Intenzivní sledování televize je bezpochyby škodlivé i pro fyzické a duševní zdraví člověka.
Američané jsou nejobéznějším národem na světě, kdy zhruba dvě třetiny Američanů dnes trpí nadváhou.
I za tímto stavem se skrývá více faktorů, například strava složená z&#160;levných a nezdravých smažených jídel, avšak čas strávený vsedě před televizorem má také výrazný vliv.
Současně platí, že co se děje mentálně, je důležité pro to, co se děje fyzicky.
Televize a s&#160;ní spojená média byly a jsou největšími dodavateli a zprostředkovateli firemní a politické propagandy ve společnosti.
Americké televize mají téměř výlučně soukromé majitele a ti vydělávají velkou část peněz na neúnavné reklamě.
Účinné reklamní kampaně apelující na nevědomé tužby – v&#160;obvyklém případě související s&#160;jídlem, sexem a společenským postavením – vytvářejí poptávku po produktech a nákupech, které mají jen malou skutečnou hodnotu pro spotřebitele či pro společnost.
Totéž se samozřejmě děje v&#160;politické sféře.
Američtí politici jsou dnes spíše marketingovými značkami balenými jako cereálie ke snídani.
Jakéhokoliv člověka – a jakoukoliv myšlenku – lze prodávat převázaného pestrobarevnou mašlí a podbarveného chytlavou melodií.
Všechny cesty k&#160;moci vedou v&#160;Americe přes televizi a jakýkoliv přístup do televize předpokládá velké peníze.
Tato jednoduchá logika v&#160;bezprecedentní míře přesunula americkou politiku do rukou bohatých.
Dokonce i válku lze zabalit jako nový produkt.
Bushova administrativa propagovala výchozí předpoklady irácké války – tedy neexistující zbraně hromadného ničení Saddáma Husajna – familiérním a pestrobarevným stylem televizní reklamy charakterizované rychlým tempem a velkým množstvím grafiky.
Válka samotná pak začala takzvanou operací „šok a děs“ neboli bombardováním Bagdádu – byla to podívaná v&#160;přímém přenosu, jako dělaná pro televizi, jejímž cílem bylo zajistit Američany vedené invazi vysoký rating.
Mnoho neurovědců se domnívá, že sledování televize může mít na duševní zdraví člověka i hlubší dopady než jen závislost, konzumní způsob života, ztrátu sociální důvěry a politickou propagandu.
Televize možná mění i mozkovou strukturu chronických diváků a poškozuje jejich kognitivní schopnosti.
Americká akademie pediatrů nedávno varovala, že sledování televize malými dětmi je nebezpečné pro jejich mozkový vývoj, a vyzvala rodiče, aby drželi děti do dvou let z&#160;dosahu televize a podobných médií.
Nedávný průzkum, který v&#160;USA provedla organizace Common Sense Media, zase odhaluje paradox, který je však naprosto pochopitelný.
Děti v&#160;chudých amerických domácnostech dnes nejen sledují televizi více než děti v&#160;domácnostech bohatých, ale také mají ve větší míře televizor v&#160;pokoji.
Pokud přitom spotřeba nějaké komodity s&#160;rostoucím příjmem klesá, označují ekonomové tuto komoditu za „podřadný statek“.
Jistě, hromadné sdělovací prostředky mohou být užitečné jako poskytovatelé informací, vzdělání, zábavy, a dokonce i politického povědomí.
Příliš velká část masmédií nás však vystavuje nástrahám, jimž bychom se měli vyhnout.
Přinejmenším můžeme tyto nástrahy minimalizovat.
Mezi úspěšné recepty z&#160;celého světa patří omezení televizní reklamy, zejména reklamy zaměřené na malé děti, existence nekomerčních a veřejně vlastněných televizních sítí, jako je BBC, a bezplatný (ale omezený) vysílací čas pro politické kampaně.
Nejlepší obranou je samozřejmě naše vlastní sebekontrola.
Všichni můžeme nechat televizi více hodin denně vypnutou a strávit ušetřený čas četbou, rozhovory s&#160;ostatními a opětovným budováním základů osobního zdraví a společenské důvěry.
Žijeme v době plné násilí.
Někdo je přesvědčen, že jsme svědky nového typu konfliktu: „kulturních válek“, jako jsou ty mezi sunnitskými a šíitskými muslimy či mezi kmenovými skupinami v Africe a Asii anebo mezi islamisty a zápaďany.
Hlubší příčiny těchto konfliktů ovšem mohou být tradičnější.
Příslušnost k určité kulturní skupině je pouze záminkou pro bitvy mezi vítězi a poraženými v zápase globalizace.
Bezcitní vůdcové mobilizují dezorientované přívržence.
Zejména ony poražené, často zosobované mladými muži bez budoucnosti, na niž by se mohli těšit, lze přimět, aby proti údajnému nepříteli vystoupili třeba i sebevražedně.
Nemělo by snad překvapovat, že v takové době se ze stínů opět vykrádá nejstarší z našich ohavných, ba smrtonosných záští, antisemitismus.
Jeho návrat na sebe bere klasickou podobu útoků na jedince, jako v případě nedávné vraždy mladého Žida ve Francii, nebo ničení symbolických míst, jako jsou hřbitovy a synagogy.
Objevuje se ale také obecnější nepřátelství vůči všemu židovskému.
Člověk by si myslel, že antisemitismu byl konec společně s holocaustem, ale to se nestalo.
Jsou tu ti, kdo popírají, že k holocaustu vůbec kdy došlo, případně že k němu došlo způsobem, který je velice dobře zdokumentovaný.
Popírači sahají od druhořadých historiků typu Davida Irvinga až po populární politiky, jako je nedávno zvolený íránský prezident Mahmúd Ahmadínedžád.
Důkazy o tom, co nacistické Německo provedlo, jsou natolik přesvědčivé, že s těmi, kdo to popírají, se zřejmě lze vypořádat i bez toho, aby byli vězněni a upíralo se tak na ně víc pozornosti, než si zaslouží.
Zlověstnější pramen antisemitismu je jiný a oprávněně lze hovořit o novém antisemitismu.
Týká se Izraele.
Jistěže, křestním jménem protizápadní zášti je Amerika.
Jejím příjmením je však Izrael, jediná úspěšná moderní země na Středním východě, která je rovněž silně vojensky připravená, je okupační silou a v obraně svých zájmů je nemilosrdná.
Jen stěží lze zveličit podivný sentiment rozšířený na Západě, který bychom mohli nazvat palestinský romantismus.
Svůj hlas mu propůjčili intelektuálové jako zesnulý Edward Said, ale jak ve Spojených státech, tak v Evropě má mnoho přívrženců.
Palestinský romantismus glorifikuje Palestince coby oběti izraelské nadvlády, poukazuje na zacházení s izraelskými Palestinci přinejlepším jako na jednání s druhořadými občany a vypočítává mnoho případů útlaku na okupovaných územích, včetně dopadů izraelského „bezpečnostního plotu“.
Ať přímo či nepřímo, lidé se staví na stranu obětí, přispívají jim zasíláním peněz, za legitimní prohlašují i sebevražedné atentátníky a podpora pro Izrael i jeho obrana jsou jim čím dál vzdálenější.
Samozřejmě, je pravda, že teoreticky se lze stavět proti izraelským politikám, aniž bych byl antisemita.
Ostatně i mezi Izraelci je mnoho kritiků izraelských politik.
Přesto je čím dál těžší tento rozdíl udržet.
Židé mimo Izrael cítí, že zemi, která je konec konců jejich poslední nadějí na bezpečí, musí bránit, ať už právem, či neprávem.
Jejich přátelé proto váhají, mají-li se vyslovit nahlas, neboť se obávají, že budou vylíčeni nejen jako nepřátelé Izraele, ale také jako antisemité.
Obranný postoj Židů a tíživé mlčení jejich přátel znamená, že fórum veřejné debaty je otevřeno těm, kdo skutečně jsou antisemité, třebaže se omezují na protiizraelské výrazivo.
Antisemitismus je ohavný, ať už se objeví v jakékoli podobě.
To platí pro všechny případy skupinové nenávisti, avšak antisemitismus je vzhledem k holocaustu ojedinělý, neboť jde o postoj, který nese spoluvinu za téměř úplné vyhubení celého národa.
Tento nový antisemitismus však nelze úspěšně potírat jen osvětou a argumentací v ostatních koutech světa.
Váže se k Izraeli.
Patříte-li ke generaci, která Izrael považovala za jeden z největších úspěchů dvacátého století a obdivovala způsob, jímž země poskytovala důstojný domov pronásledovaným a utlačovaným, budete obzvlášť znepokojeni tím, že dnes může být v ohrožení.
SOUL – Právě probíhá dlouho odkládaný sjezd severokorejské vládnoucí Strany práce a nadešel v čase silných pnutí mezi Severní Koreou a mezinárodním společenstvím.
Všeobecně se očekává, že Kim Čong-un, třetí syn Kim Čong-ila, bude jmenován na některý z klíčových postů a veřejně prohlášen za následníka svého otce.
Objevují se také náznaky, že se chystá rošáda na významných funkcích ve Straně, aby předpokládanému dědici umožnila vybudovat novou mocenskou základnu.
Ať už se stane cokoli a novým vůdcem bude kdokoli, Severní Koreu se vší pravděpodobností čeká vratká budoucnost.
Cena za udržování vnitrostátního pořádku nadále poroste, jelikož nový vůdce bude kvůli vadám v základech systému nucen čelit neúprosným novým těžkostem.
Zodpovědnost za zvládání této potenciální nestability navíc sahá daleko za vedení země v Pchjongjangu.
Na nepevnost Severní Koreje poukazuje skutečnost, že i tak významná událost, jako je sjezd Strany práce, který se koná poprvé po třiceti letech, byla počátkem září nenadále odročena.
Jedním důvodem k odkladu mohl být rozkol uvnitř vládnoucí elity, již samotný „drahý vůdce“ Kim Čong-il už nedokáže řídit tak účinně jako dřív.
Mnohem rychleji, než odhadují pozorovatelé zvenčí, se navíc mohly zhoršit Kimovy zdravotní problémy, což by dále situaci komplikovalo.
„Co je moc, to je moc,“ pronesl nedávno na adresu pravděpodobného nástupnictví Kim Čong-una severokorejský státní úředník středně vysokého postavení v soukromém rozhovoru s jihokorejským návštěvníkem Pchjongjangu.
I obyčejní Severokorejci se na toto následnictví zjevně dívají jinak než na přesun moci v době, kdy Kim Čong-il zdědil moc po svém otci Kim Ir-senovi.
Navíc neexistuje naděje, že by nový vůdce, ať už se jím stane kdokoli, získal chvilku oddechu, aby si vybudoval nespornou moc, vzhledem k naprostému stavu rozkladu ekonomiky, jak doložil nevydařený loňský pokus o měnovou reformu.
Režim je vystaven sílícímu tlaku lidí na dně severokorejské společnosti a uvědomuje si vlastní neschopnost situaci řešit.
Vůbec poprvé se například severokorejský předseda vlády veřejně omluvil za chybnou politiku – za krach redenominace měny.
Vývoj vztahu mezi severokorejským lidem a jeho vládci se totiž podle všeho zásadně mění.
Jedním znepokojivým aspektem tohoto posunu je, že se nový vůdce může cítit nucen častěji se uchylovat k hrubé síle, aby odpor lidu potlačil.
Dále se severokorejští předáci, jejichž sebevědomí posílilo vlastnictví jaderných zbraní, mohou v časech domácích těžkostí a diplomatické izolace snažit odvést pozornost veřejnosti od problémů pomocí troufalých a potenciálně ničivých činů v zahraničí.
Temným znamením budoucnosti může být letošní útok na jihokorejskou námořní loď Čcho-nan.
Severokorejská hrozba dnes skutečně plyne spíš z vnitřní slabosti režimu než z jeho agresivního postoje navenek – to druhé je vystrašená reakce úřadů na to prvé.
Mezinárodní snahy se však bohužel doposavad snažily spíš zmírňovat symptomy než léčit nemoc, která je vyvolává.
Samozřejmě že kvůli tlaku na severokorejskou vládu, aby se vzdala jaderného potenciálu, by současné mezinárodní hospodářské sankce, které se zaměřují na výrobky s vazbou na zbraně hromadného ničení a na luxusní zboží, měly přetrvat.
Zároveň by ale mezinárodní společenství mělo klást větší důraz na politiky, jejichž cílem je přimět Severní Koreu ke spuštění seriózní hospodářské reformy.
V době zesílených pnutí mezi Severní Koreou, Jižní Koreou a Spojenými státy se uskutečňování takové politiky může jevit jako nemožné.
Přesto však lze plán mírové transformace sestavit.
Pokud třeba Severní Korea projeví ochotu dodržovat mezinárodní normy ekonomického chování, mohla by dostat pozvání do Mezinárodního měnového fondu.
Západní vlády by také mohly povolit, aby dobročinné nadace poskytovaly severokorejským funkcionářům či studentům stipendia, která by jim umožnila studovat v zahraničí a naučit se řídit tržní hospodářství.
Jistěže, veškerá pomoc ve prospěch Severní Koreje by se musela bedlivě sledovat, aby se předešlo jejímu převodu na vojenské či jiné politické účely.
Zkušebním zavedením tohoto přístupu a otestováním vůle režimu k reformám by mezinárodní společenství nic neztratilo.
Ostatně po nedávném měnovém fiasku jsou možná severokorejští představitelé přístupnější hospodářské reformě víc než kdy dřív.
Takový přístup je rovněž v souladu s politikou Číny, spočívající v tlaku na Severní Koreu, aby zavedla její model hospodářské reformy.
Pochopitelně že severokorejský režim není jedinou překážkou mezinárodního angažmá.
Konzervativci ve Spojených státech i v Jižní Koreji tvrdí, že dřív než dojde na jakoukoli nabídku hospodářské pomoci, Severní Korea musí nejprve vykročit směrem k likvidaci jaderných zbraní.
Neexistuje ale žádný důvod, proč by mezinárodní snahy usilující o denuklearizaci Severní Koreje musely předcházet politikám zaměřeným na vyvolání vnitrostátní reformy.
Nic nás nenutí k domněnce, že tyto cíle nelze prosazovat zároveň.
Právě naopak, získat souhlas Severní Koreje s odstraněním jaderných zbraní může být bez dalekosáhlé domácí změny nemožné.
Uplynulá dvě desetiletí ukázala, že „politicky korektní“ rozhodnutí nepřinášejí „správné“ výsledky, a to ani v dlouhodobém horizontu.
Zatímco si Severní Korea chystá nového vůdce, svět si musí nachystat novou politiku vůči Severní Koreji.
Organizaci spojených národů rozdělují vnitřní pnutí.
Sotva byl uspokojivě vyřešen spor ohledně ustavení Rady pro lidská práva, už se rozhořela nová bitva.
Spojené státy naléhají na administrativní reformy a hrozí přerušením financování, nebudou-li reformy na dohled.
Generální tajemník předložil rozumný reformní plán, avšak většina členských států OSN, vystupujících společně jako skupina G-77, se mu vzpírá, neboť jej považují za další krok k omezení moci Valného shromáždění oproti Radě bezpečnosti.
Stavějí se zejména proti návrhu dát rozsáhlejší pravomoci a odpovědnost právě generálnímu tajemníkovi, jehož volbu má fakticky v rukou pět stálých členů Rady bezpečnosti, kteří vládnou právem veta.
Mnoho členů OSN, přesvědčených, že moc v OSN opouští Valné shromáždění, se odmítá vzdát toho, co pokládají za poslední stopu svého významu: kontroly nad rozpočtem prostřednictvím činnosti Pátého výboru Valného shromáždění.
Pátý výbor v praxi uskutečňuje ten typ přísné správy personálu a výdajů, který by měl vykonávat generální tajemník, má-li OSN fungovat efektivně a mít personál, který bude stačit na náročné úkoly, jimž organizace čelí.
Právě na tom se zakládá neústupný americký požadavek na administrativní reformy.
Je nezbytně potřeba najít cestu z této slepé uličky.
Neúspěch současného návrhu by znamenal faktický konec všech snah o reformu OSN, což by mělo po celém světě katastrofické důsledky pro lidi, kteří závisejí na pomoci poskytované Rozvojovým programem OSN, na bezpečnosti udržované bezpočtem mírových operací OSN či na dalších službách zajišťovaných agenturami OSN.
Selhání reformy managementu by například vyvolalo požadavky Kongresu USA na odepření amerických příspěvků do rozpočtu OSN – což by byl postup značně podkopávající vlastní zájmy Ameriky, třeba plánované rozšíření mise na zastavení genocidy v Dárfúru.
Stezka k dosažení uspokojivého řešení je jasná: dát Valnému shromáždění větší roli při výběru generálního tajemníka, aby tak jeho členové delegovali pravomoci činiteli, kterého sami volí.
Toto řešení by nejen umožnilo realizaci tolik potřebných administrativních reforem, ale přineslo by rovněž srozumitelnost a transparentnost do procesu, který zlepšení velice potřebuje.
Ostatně, Charta OSN stanovuje, že „generálního tajemníka jmenuje Valné shromáždění na doporučení Rady bezpečnosti“.
Původní koncepce spočívala v tom, že tyto dva orgány dojdou ohledně kandidáta ke shodě.
V praxi se však dnes na kandidátovi shodne pět stálých členů a jejich rozhodnutí nejprve opatří razítkem Rada bezpečnosti a pak Valné shromáždění.
Skutečné diskuse o novém generálním tajemníkovi se v současnosti vedou tajně mezi stálou pětkou, což ještě zvyšuje frustraci členů OSN, včetně velkých mocností, které bezúspěšně usilují o rozšíření Rady bezpečnosti.
Mají-li USA dosáhnout reforem rozpočtového procesu, o které usilují, budou muset jít v čele snahy přesvědčit ostatní stálé členy Rady k tomu, aby Valné shromáždění získalo v procesu větší úlohu.
To by bylo možné učinit několika způsoby.
Rada bezpečnosti by se mohla dohodnout a doporučit několik kandidátů, z nichž by si Valné shromáždění jednoho vybralo.
Případně by Valné shromáždění mohlo navrhnout několik kandidátů Radě bezpečnosti, ta by si jednoho zvolila a předložila jej Valnému shromáždění zpět ke schválení.
Ať tak či onak, procesu volby by transparentnost prospěla.
Valné shromáždění by například mělo pořádat veřejná slyšení, kde by uchazeči byli dotazováni, čímž by se významně posílila vážnost kandidáta, který je nakonec zvolen.
Pokud by takovéto návrhy byly přijaty, napomohly by vyřešení současného sporu ke spokojenosti všech.
Ba mohly by OSN zajistit silnější pozici, než kdy měla.
Čínské novináře povzbudil pozoruhodný incident.
Vláda letos pozastavila vydávání týdeníkuPing-tien, čímž vyvolala nebývale otevřený vzdor, kterému se po celém světě dostalo rozsáhlé mediální pozornosti.
Ještě překvapivější je, že vláda pod tlakem veřejného mínění povolilaPing-tien pokračovat v publikační činnosti.
Šéfredaktor a jeho zástupce byli sice propuštěni, ale otevřené zpochybnění legitimity pravomoci vlády regulovat žurnalistiku bude mít nesporně hluboké dopady.
Zahraniční pozorovatelé si obvykle incidentPing-tien spojují s dalšími nedávnými zásahy proti čínským masmédiím a soudí, že čínská novinářská svoboda je za současné autokratické regulace beznadějná.
Nelze popřít, že ve vládním systému regulace žurnalistiky nedošlo od doby, kdy Čína před 30 lety přijala politiku „otevřeních dveří“, k žádné podstatné změně.
Právě naopak, stal se ještě přísnějším a skrytějším.
Přesto však věřím, že k jemným proměnám dochází.
Předpoklad účinné kontroly médií tkví v tom, že kontrolovaní akceptují kontrolorovu ideologii.
Po roce 1949 si Komunistická strana pěstovala houf „teoretických expertů“ a dalších ideologických služebníků, aby sepisovali zdlouhavé články propagující „marxismus a myšlení Mao Ce-tunga“.
V současnosti je však nesnadné takové autory najít a čtenáři jejich dílo přijímají s posměchem a sarkasmem.
Ideologický dohled Ústředního oddělení propagandy lze udržovat pouze prostřednictvím interních oznámení a telefonátů, jimiž se všeobecně pohrdá.
Co je důležitější, i samotní vykonavatelé regulace přestali věřit v zastaralé a zkostnatělé doktríny.
Nedávno jsem se setkal s úředníkem pracujícím pro provinční oddělení propagandy a jeho odvážné a přímé komentáře k současnému dění na mě udělaly dojem.
V soukromé konverzaci by ho člověk mohl považovat za liberála – takový je nový naturel mladých a vzdělaných úředníků propagandy s čím dál vyšší hranicí politické citlivosti.
Tvůrci zpravodajství opustili přesvědčení, že poskytování zpráv je propaganda, už před drahnou dobou.
Já jsem svou kariéru zahájil vDeníku čínské mládeže v roce 1979 a zažil jsem celý proces otevírání a reformace Číny.
Naše generace čínských novinářů se od tradičních komunistických idejí o žurnalistice odvrátila nejpozději v polovině 80. let 20. století prostřednictvím rozsáhlého čtení západního tisku.
Mladší novináři tak byli západním žurnalistickým myšlenkám vystaveni od samého začátku.
Ba západní práce se dnes studentům žurnalistiky na čínských univerzitách předkládají při výuce jako „vzory pro psaní“.
To je podstatná změna a jde o zásadní důvod rostoucího počtu nefalšovaných zpráv a komentářů v dnešních čínských médiích.
Pro dovedení čínských médií k přijetí změny byl významný i tržní tlak.
Navzdory zahraničním představám žije z vládních financí už jen hrstka čínských médií – napříkladDeník lidu,Deník Kuang-ming aHospodářský deník.Čínská ústřední televize spoléhá především na příjem z reklamy, přičemž vláda hradí jen symbolický zlomek jejího obřího rozpočtu.
Zda se dokáže většina mediálních podniků udržet, závisí tedy výhradně na jejich tržím úspěchu.
Ovšemže, politické informace zůstávají pod rigorózním dohledem, což nahrává „neškodným“ oddechovým, zábavním a sportovním informacím, jejichž pokrytí je v zásadě volné.
To krátkodobě vyústilo v přijetí nízkých žurnalistických norem.
Mnoho metropolitních listů, které kdysi vzkvétaly díky infozábavě, však v posledních letech zažívá propad nákladu.
Dříve či později si čtenáři začnou kupovat noviny, které je skutečně informují a propůjčují hlas jejich názorům.
Ve skutečnosti právě tyto bulvární listy na sebe v reakci na tlak trhu začaly brát zodpovědnost jako veřejní hlídací psi.
Při mnoha příležitostech byly v posledních letech první, kdo zveřejnil citlivé novinky.
V důsledku toho jsou média hlavního proudu odsouvána na okraj a dříve okrajová média se stávají hlavním proudem.
I beze změny současného systému regulace je tak dnes běžné rozsáhlé zpravodajské pokrytí katastrof, zneužití soudní moci a domáhání se zákonných práv ze strany občanů, společně se zpochybňováním politik z perspektiv veřejnosti.
ReportážJižního metropolitního deníku například vedla ke zrušení zastaralé vyhlášky o bytové výstavbě, již vydala Státní rada. Neustálé zpravodajství časopisuCchaj-ťing o SARS dalo čínské veřejnosti možnost seznámit se s pravdou ohledně této epidemie.
TýdeníkPing-tien přiDeníku čínské mládeže otiskl článek tchajwanské autorky Lung Jing-tchaj o demokratickém vývoji na Tchaj-wanu.
Takový pokrok je pomalý a plný frustrací, neboť odráží povlovnou evoluci systému.
Jde nicméně o skutečný pokrok, což naznačuje rostoucí vliv čínských médií a poukazuje na to, že se Čína proměňuje v zemi „svobodného vyjadřování“.
Podle starého čínského rčení „spravedlivá věc požívá hojné podpory, zatímco věc nespravedlivá najde podporu jen mizivou“. „Spravedlivá věc“ spočívá v lidských srdcích.
Bez opory v srdcích tvůrců zpravodajství – či, rostoucí měrou, cenzorů – se zdánlivě ohromná stavba žurnalistické regulace dříve či později zhroutí jako Berlínská zeď.
NEW YORK – Mnoho chudých, potraviny dovážejících zemí z celého světa začalo v posledních měsících propadat zoufalství, neboť globální ceny rýže, pšenice a kukuřice se zdvojnásobily.
Stamiliony chudých lidí, kteří již tak utratí za potraviny velkou část svého denního rozpočtu, zakoušejí bezvýchodnou situaci.
Bouří kvůli potravinám přibývá.
Řada chudých zemí však může sama pěstovat více potravin, poněvadž jejich zemědělci produkují mnohem méně, než je technologicky možné.
V některých případech by při vhodné vládní akci mohli produkci potravin během pouhých několika let zdvojnásobit, ba dokonce ztrojnásobit.
Myšlenka je prostá a dobře známá.
Tradiční zemědělství využívá málo vstupů a dosahuje slabých výnosů.
Chudí rolníci používají vlastní semena z předešlého roku, postrádají hnojiva, spoléhají na déšť namísto zavlažování a kromě tradiční motyky používají málo mechanizace, pokud vůbec nějakou.
Jejich farmy jsou malé, o výměře jeden hektar či méně.
V tradičních zemědělských podmínkách činí výnosy obilnin – rýže, pšenice, kukuřice, čiroku nebo prosa – obvykle kolem jedné tuny na hektar při jedné sklizni za rok.
Pro farmářskou rodinu čítající pět nebo šest lidí a hospodařící na jednom hektaru to znamená extrémní chudobu a pro její zemi odkázanost na drahý dovoz potravin včetně potravinové pomoci.
Řešením je zvýšit výnos obilnin na nejméně dvě tuny – a na některých místech i na tři a více tun – na hektar.
Lze-li na pole přivést prostřednictvím zavlažování vodu, dalo by se to spojit se zvýšením počtu sklizní ročně, přičemž sklizeň by byla zajištěna i během období sucha.
Vyšší a četnější výnosy znamenají menší chudobu v zemědělských rodinách a nižší ceny potravin pro města.
Klíčem k rostoucím výnosům je zajištění, aby i nejchudší farmáři měli přístup k vylepšeným odrůdám semen (obvykle jsou to křížená semena vytvořená vědeckou selekcí semenných odrůd), chemickým hnojivům, organické hmotě doplňující půdní živiny a tam, kde je to možné, také k zavlažovacím metodám v malém měřítku, jako jsou pumpy k čerpání vody z nedaleké studny.
Na této kombinaci semen s vysokým výnosem, hnojiv a zavlažování v malém není nic magického.
Už od 60. let je to klíč k celosvětovému růstu produkce potravin.
Problém tkví v tom, že se tyto zdokonalené vstupy vyhnuly nejchudším zemědělcům a nejchudším zemím.
Když rolníci postrádají vlastní spořicí účet a jakýkoliv předmět zástavy, nemohou si od bank půjčit na nákup semen, hnojiv a zavlažování.
V důsledku toho pěstují potraviny tradičním způsobem a mnohdy vydělají ze sklizně málo nebo vůbec nic, poněvadž její objem nestačí uživit ani vlastní rodinu.
Historie ukázala, že chceme-li nejchudším farmářům pomoci vybřednout z pasti chudoby dané nízkými výnosy, neobejde se to bez vládního přičinění.
Lze-li farmářům dopomoci k získání jednoduchých technologií, může se zvýšit jejich příjem a oni mohou akumulovat zůstatek na účtu i výši zajištění.
Při troše dočasné pomoci, která by mohla trvat kolem pěti let, mohou farmáři nahromadit dostatečné bohatství, aby získávali vstupy tržním způsobem – buďto prostřednictvím přímých nákupů z úspor, nebo prostřednictvím bankovních úvěrů.
Vládou řízené zemědělské banky v chudých zemích po celém světě nejen financovaly vstupy, ale poskytovaly i zemědělské rady a šířily nové osevní technologie.
Samozřejmě se objevily i případy zneužívání, jako například přidělování veřejných úvěrů spíše bohatším farmářům než těm potřebným nebo přetrvávající dotace vstupů i poté, co se farmáři stali kredibilními.
Vládní zemědělské banky také v mnoha případech zbankrotovaly.
Přesto sehrálo financování vstupů obrovskou pozitivní roli, neboť pomohlo nejchudším zemědělcům vymanit se z chudoby a závislosti na potravinové pomoci.
Během dluhové krize v 80. a 90. letech donutily Mezinárodní měnový fond a Světová banka desítky chudých zemí dovážejících potraviny, aby tyto státní systémy demontovaly.
Chudým farmářům bylo řečeno, ať se starají sami o sebe a zajištění vstupů nechají na tržních silách.
Byla to vážná chyba: žádné takové tržní síly neexistovaly.
Chudí farmáři ztratili přístup k hnojivům a zdokonaleným odrůdám semen.
Nemohli získat bankovní úvěry.
Světové bance slouží ke cti, že při nemilosrdném loňském vnitřním hodnocení své dlouhotrvající zemědělské politiky tuto chybu uznala.
Nastal čas ke znovuzavedení systémů veřejného financování, jež umožní malým zemědělcům v nejchudších zemích, zejména těm, kteří hospodaří na dvou hektarech či méně, získat přístup k potřebným vstupům v podobě semen s vysokým výnosem, hnojiv a zavlažování v malém měřítku.
Malawi to v posledních třech letech dělá a výsledkem je zdvojnásobení jeho produkce potravin.
Ostatní nízkopříjmové země by je měly následovat.
Důležité je, že Světová banka pod vedením svého nového prezidenta Roberta Zoellicka vykročila k tomu, aby pomohla tento nový přístup financovat.
Poskytne-li banka chudým zemím granty s cílem pomoci malým rolníkům získat přístup ke zdokonaleným vstupům, pak bude možné, aby tyto země zvýšily během krátké doby svou produkci potravin.
Dárcovské vlády včetně bohatých ropných zemí Blízkého východu by měly pomoci toto nové úsilí Světové banky financovat.
Svět by si měl stanovit jako praktický cíl zdvojnásobení výnosů obilnin v nízkopříjmové Africe a podobných oblastech (jako je Haiti) během příštích pěti let.
Toho lze dosáhnout, pokud Světová banka, dárcovské vlády a chudé země zaměří pozornost na naléhavé potřeby nejchudších farmářů světa.
Co se stalo s Lisabonskou strategií Evropské unie?
Nejenže o tomto politickém programu EU pro posílení konkurenční schopnosti, hospodářského růstu a zaměstnanosti téměř nic neví veřejnost, ale tato nevědomost se týká i mnoha intelektuálů, akademiků, ředitelů, ba dokonce některých poslanců.
Tak například během všech debat o ústavní smlouvě EU nezmínili Lisabonskou strategii ani zastánci ústavy, ani její odpůrci.
Není tedy přílišným překvapením, že na vzestupu je euroskepticismus – ve Francii, Nizozemskou i jinde.
Navzdory úspěšnosti a oblíbenosti programů jako je ERASMUS si občané nijak neuvědomují přispění EU ke kvalitnějšímu vzdělávání a zacvičování.
Poslední průzkum Eurobarometer ohledně Lisabonské strategie zjistil, že evropská veřejnost vidí jen nepatrný vztah mezi politikami EU a hospodářskou konkurenceschopností.
Ovšemže, některé laboratoře dostávají granty EU, aniž by však ve svých výzkumných politikách zohledňovaly určité evropské poslání.
Evropa se všeobecně považuje spíš za omezení než za plán, spíš za nástroj než za vizi vyživovanou jasným a věrohodným úmyslem.
Hlavní zodpovědnost za tento stav věcí leží na evropské vládnoucí vrstvě a na zákonodárcích.
Jak zdůraznil nedávný posudek bývalého nizozemského premiéra Wima Koka, členské státy EU celkově neučinily z Lisabonské strategie výraznou prioritu a odmítají dát EU prostředky na uskutečnění ambicióznějších politik, které by toto zanedbávání vynahradily.
Je těžké žádat od občanů, aby byli nadšeni cíli, které jejich předáci přezírají.
Nakonec jde o problém legitimity.
Hlavní cíle – pracovní místa, růst, výzkum – jsou co do spravedlnosti považovány za legitimní, jestliže se popíší obecně.
To však už neplatí pro konkrétní politiky nezbytné k uskutečnění cílů, neboť reforma sociálního státu a trhů práce znamená silnější konkurenci, což mnoho občanů děsí.
Legitimita je ještě problematičtější ohledně uznání existence, neboť to vyžaduje pocit sounáležitosti a citový vztah.
Kdykoli čelíme volbě, jež vyvolává spory – sdílení zátěže prostřednictvím daní, organizace veřejného sektoru, postavení veřejných zaměstnanců –, za jediný orgán oprávněný rozhodovat se považují členské státy.
Krátce, dokud EU přináší dotace, sklízí pochvaly; jakmile ovšem prosazuje nepopulární reformy, stává se obětním beránkem politických, sociálních a hospodářských nezdarů.
Z ekonomického hlediska je cílem Lisabonské strategie proměna Evropy v mocnost, která dokáže rovnocenně soutěžit s dnešními USA a s významnými asijskými státy.
Jak se však zdá, tento cíl nevytváří evropskou identitu, jak tomu bylo s eurem.
V mnoha zemích není „moc“ politicky korektní.
Především neexistuje žádná vazba mezi mocí národního státu a mocí evropskou.
Chceme-li, aby měla Evropa větší legitimitu, musíme objasnit, jak chceme tyto dva rozměry moci svázat dohromady.
Kromě neobeznámenosti veřejnosti s Lisabonskou strategií a nečinnosti členských států ve věci dlouhodobých reforem se další problém týká nedostatku kladného přijímání výhod soutěživosti – nejúčinnějšího způsobu zajištění kvality, inovací a nízkých cen pro spotřebitele.
Soutěživost rovněž znamená konec takzvaného dobývání renty a ochrany tradičních podnikových výhod.
Jistěže, rozsah soutěživosti musíme omezovat: není jediný důvod, proč ji například vztahovat na zdanění.
Obdobně platí, že ač konkurence zlepší kvalitu výzkumu a vzdělávání, neznamená to omezení veřejného financování, snížení významu základního výzkumu ani zrušení stipendií.
Snad nejdůležitější je to, že soutěživost je účinný prostředek oživení demokracie a modernizace politických institucí, neboť nutí zákonodárce k zajištění transparentnosti a zodpovědnosti.
Elity se musí vzdát svých privilegií a regulace správy společností musí omezovat tajné dohody mezi manažery a státními úředníky či politiky.
Musíme občanům vysvětlit evropské přispění k veřejné morálce a demokratické výhody férové soutěže v hospodářském, politickém i společenském životě.
Uvažme hlavní důvody Lisabonské strategie: organizaci výzkumu a vyššího vzdělávání.
Není možné radikálně změnit způsob, jímž jsou ve většině členských států akademici a badatelé voleni, ani zcela přepracovat kritéria pro financování fakult a laboratoří.
Avšak EU může překonat přirozené překážky tím, že vyvine příkladné univerzity a výzkumná střediska, jež budou řádně evropská, aby posloužily jako pobídka ohledně kvality a reforem na národní úrovni.
Soutěžení skrze snahu vyznamenat se je motorem konkurenční schopnosti.
Bylo by dobré začít u myšlenky, již prosazuje francouzský socialistický předák Dominique Strauss-Kahn, který navrhl, aby 0,25% evropského HDP bylo vyhrazeno na vědu a využito k vytvoření Evropské agentury pro výzkum.
Evropa navíc musí vybudovat nástroje pro strategické analýzy, hodnocení a prognózy, aby vyvolala a podněcovala veřejnou debatu.
Myšlenková centra na evropské úrovni musí zůstat svobodná a nezávislá, avšak lídři se musí naučit věnovat pozornost jejich doporučením a začlenit je do politického rozhodovacího procesu.
V mnoha ohledech dotýkajících se Lisabonské strategie se EU nemůže vyhnout obavám členských států.
Avšak vzhledem k tomu, že státy nebudou schopné zvládnout vše samy a výkonu politické kontroly se nezřeknou, musíme dokázat propojit politiky Unie s politikami jednotlivých států.
Jinak by Lisabonská strategie mohla pouze posílit neschopnou byrokracii, nikoliv upevnit demokratickou legitimitu EU.
Krátce, Lisabonská strategie by mohla buď nasměrovat Evropu k proměně ve skutečnou mocnost během nadcházejících desetiletí, nebo podnítit další růst euroskepticismu.
Jako bývalí členové kongresů svých zemí jsme přesvědčeni, že nastal čas vytvořit Severoamerickou parlamentní unii (NAPU), která by se věnovala narůstajícímu počtu zásadních problémů, jež severoamerické národní vlády zametají pod koberec.
Minulost i přítomnost tížíad hoc povaha vztahů mezi Spojenými státy, Mexikem a Kanadou.
Máme-li připravit spravedlivějsí a hospodářsky úspěsnějsí budoucnost pro vsechny tři státy, je zapotřebí vykročit odvážně vpřed.
Navzdory ustěpačným poznámkám amerického ministra obrany Donalda Rumsfelda o ,,staré Evropě`` se Severní Amerika může od Evropské unie a Evropského parlamentu lecčemu přiučit.
V 50. letech se větsině Evropy myslenka unie s jediným parlamentem jevila jako vzdusný zámek.
Dnes si EU volí svůj parlament, sdílí jednotnou měnu a spravuje rozpočet, jenž klade důraz na zvysování životní úrovně v méně rozvinutých členských státech.
V blízké budoucnosti by se síla EU měla opírat o 450 milionů obyvatel.
Populace USA, Mexika a Kanady činí úhrnem asi 410 milionů lidí.
Přesto se Severní Amerika dosud nedokázala vyrovnat Evropě v budování politických struktur nezbytných k tomu, aby se kontinent zaměřil na problémy imigrace, přeshraniční bezpečnosti, zaměstnaneckých práv a poskozování životního prostředí, ani v podpoře jednotnějsího přístupu vůči silné hospodářské konkurenci Evropy a Asie.
Naopak, od války v Iráku jsou vztahy mezi a USA a jejich sousedy, Kanadou a Mexikem, na nejhorsí úrovni za mnoho let.
Je jasné, že prohlubování severoamerického politického a hospodářského sjednocování bude náročným úkolem.
Vláda USA se v nejbližsí budoucnosti bude věnovat bezpečnosti země, Iráku, propadu domácího hospodářství a přípravám na prezidentské volby v roce 2004.
Kanadská vláda prokazovala dosud více ochoty přistupovat k severoamerickým záležitostem na bilaterálním základě než v kontextu tří zemí. Nadto Kanaďany pohlcuje téma dopadů a důsledků epidemie SARS a nemoci sílených krav a přístí rok očekávají novou vládu.
Mexický prezident Vincente Fox bude u moci až do roku 2006.
Jeho vizi Severoamerické asociace volného obchodu (NAFTA), zahrnující prvky sociálního a politického splývání se severoamerickými protějsky, odsunuly stranou teroristické útoky z 11. září 2001 a nedávné volební úspěchy jeho politických protivníků.
Navzdory tomu větsina Kanaďanů a Mexičanů věří, že spolupráce v rámci Severní Ameriky bude pokračovat bez ohledu na to, kdo úřaduje v Ottavě, Washingtonu či Mexico City.
Kanada a Mexiko nejsou jen prvním a druhým největsím obchodním partnerem USA - tyto tři země jsou propletené bezpočtem obchodních, turistických i kulturních vztahů, jež neprocházejí ambasádami ani vládami.
Převládá pozitivní naladění.
Občané USA jsou dobře hodnoceni na žebříčku oblíbenosti jak v Kanadě, tak v Mexiku: 90%, respektive 70%.
Návrhem na vytvoření NAPU prosazujeme představu konkrétního plánu na vybudování větsího trhu prostřednictvím podpory aliance tří ekonomik.
Během pouhých deseti let EU dokázala chudsí, okrajové členské státy - Řecko, Portugalsko, Spanělsko a Irsko - posunout z 50% na 90% evropského průměru příjmu na hlavu a vytvořit tak větsí trh pro společnosti z bohatsích severních zemí a zastavit migraci z chudsích jižních zemí.
Aby EU zajistila úspěch integrace společného trhu, investovala více než 35 miliard dolarů ročně.
Severní Amerika z velké části přehlížela význam slova ,,společný`` a zaměřovala se raději na ,,trh``.
Vsechny tři země jsou proto slepé ke stěžejní roli společenství.
Dosud jsme nepochopili, že takovou Severoamerickou zónu volného obchodu (NAFTA), která by plně využívala svého potenciálu, nemůžeme vytvořit za babku.
Regionální politická struktura udrží svou pozornost na zásadních, ač obtížných záležitostech, jako je imigrace.
NAFTA byla založena s přesvědčením, že rozsířený trh přinese ve třech členských zemích prospěch vsem.
Bohužel tato korporátně vedená NAFTA dále zhorsila nerovnosti a nesouměrnosti mezi Mexikem a jeho dvěma bohatsími severními sousedy.
Navíc se během existence NAFTA příjmy a bohatství nadále hromadily v elitních sektorech americké a kanadské společnosti.
Imigrace ilustruje cenu integrace bez sbližování.
Poptávka amerických zaměstnavatelů po levné pracovní síle z Mexika a rozdíl 10:1 ve výsi mezd v těchto dvou zemích nutí každoročně 350 tisíc Mexičanů riskovat vlastní život kvůli lépe placené práci na sever od hranic jejich země.
Bez mexických pracovních sil by mnoho práce v USA prostě nikdo neudělal.
Touto záležitostí je potřeba se zabývat, nikoliv ji ignorovat a kriminalizovat.
NAPU by pro řesení této potíže byla ideálním fórem.
V současnosti činí vsude klíčová rozhodnutí samozvané elitní skupiny, často za neprůhledných okolností.
NAPU by ve vsech třech zemích umožnila sirsí a důslednějsí účast na zvažování dnes přehlížených záležitostí.
Vnitroamerické problémy nemohou nadále podléhat rozmarům a potřebám jednotlivých lídrů.
Lid Spojených států, Kanady i Mexika si zasluhuje lepsí úděl.
Když se přírodní vědy a matematika těšily několikasetletému období velkých vynálezů, čněla jedna oblast světa nad všemi ostatními.
Mistři těchto disciplín zde byli uctíváni, medicína zaznamenávala rychlý rozvoj a průměrný občan se zajímal, jak příroda funguje.
Není divu, že tato oblast sklízela po celém světě respekt.
Ve druhé polovině dosud poznané planety byli zatím vědci trestáni, ba dokonce i zabíjeni.
Matematika byla postavena mimo zákon jakožto bezbožná a cizorodá disciplína a později sloužila náboženským účelům.
Životní úroveň byla nízká.
Onou prosperující oblastí byl islámský Blízký východ, zatímco ignorantská Evropa zůstávala chudá.
Obě oblasti byly nábožensky řízené (historikové se v tomto kontextu rozcházejí v názoru na roli a povahu náboženství), avšak věda vzkvétala pouze v jedné z nich.
Dnes se role islámského Blízkého východu a Západu obrátily.
Po druhé světové válce se nespornou špičkou na poli vědy staly Spojené státy.
Během tohoto období odcházeli nejbystřejší studenti ze svých zemí, protože je přitahovaly lepší výzkumné univerzity a příležitosti.
Až donedávna představovali více než polovinu postgraduálních studentů matematiky, přírodních věd a strojírenství v USA lidé narození v cizině.
Řada těchto talentů po dokončení studia ve Spojených státech zůstala, z čehož těžil průmysl i státní správa.
Islámské kultury mezitím vstoupily do historické fáze, v níž bylo položeno rovnítko mezi vědu a západní vliv, a společnost se tudíž vědě vyhýbala.
Dokonce i v zemích, kde by ropné příjmy mohly podporovat obrovský objem výzkumu, arabští vládcové podobné investice nestimulovali, v důsledku čehož jejich společnosti neprosperují tak, jak by mohly.
Touha po větším politickém uznání v poslední době podněcuje islámské státy k investicím do technologií, což se nejviditelněji odráží v jaderných ambicích Pákistánu a Íránu.
Jaderné zbraně sice nesou určitou politickou váhu, avšak jejich vědecký základ je fádní a starý.
Významnější je uznání pramenící spíše z kultivace pronikavých myšlenek než z produktů dřívějších objevů.
Představme si, jaký vliv by získal pákistánský institut, který by se postavil do čela celosvětového výzkumu rakoviny.
A zaznamenala by politická rétorika nějaký posun, kdyby ománští vědci objevili klíč k potlačení AIDS?
Toto je jedna nevyužitá příležitost.
Existuje však i další, a to nejen pro islámské společnosti.
USA se v poslední době dopustily hlubokých přehmatů.
Na úrovni celé vlády, od prezidenta níže, nahradily vědu „otázky víry“.
Političtí činovníci mění zprávy špičkových vědců, pokud se fakta dostanou do rozporu s oficiální vírou.
Také školy, povzbuzeny nábožensky ovlivněnou administrativou, přesunují těžiště své činnosti od vědy k „hodnotám“.
Od teroristických útoků ze září 2001 jsou vstupní víza vydávána méně a obtížněji se shánějí, což oslabuje příliv mladých talentů na americké univerzity.
Významné vědecké organizace proti tomu bezvýsledně protestují.
Současně byly daňové zákony upraveny tak, aby investoři bohatli v krátkodobém měřítku, což je odradilo od dlouhodobých investic do výzkumu.
Na válku v Iráku bylo vyčleněno půl bilionu dolarů, což je částka, která se přibližně rovná podpoře celého základního výzkumu za posledních tisíc let.
I kdyby se USA vyhnuly době fundamentalistického temna, každopádně riskují ztrátu celosvětové nadvlády v oblasti výzkumu.
Japonsko pochopilo spojitost mezi politickým vlivem a vědou v 80. letech minulého století.
Hlavní japonský průmyslník a předseda správní rady společnosti Sony Akio Morita tehdy spolu s pravicovým politikem Šintarem Išiharou přednesli řadu projevů, jež v roce 1986 publikovali v knize s názvemJaponsko, které může říci ne.
Nastínili základní rysy národní strategie, která chápala, že celosvětový vliv pramení z vedoucí role na poli vědy.
Klíčovou myšlenkou přitom bylo, že vojenská síla může zastarat, pokud „potravní řetězec“ vojenských technologií kontrolují jiné státy.
Název knihy je narážkou na japonský plán „říci ne“ americkému vojenskému vlivu, jakmile Japonsko získá kontrolu nad klíčovými vojenskými technologiemi.
Znalostní ekonomiku lze očividně vybudovat také s využitím ropného bohatství.
Například Texas byl kdysi stejně jako většina jižních států USA ekonomicky chudý a upadající.
A přestože měl již tehdy ropné příjmy, tok dolarů do ekonomiky sám o sobě nezvýší prosperitu tolik, jak by se mohlo zdát.
A tak se Texas rozhodl investovat peníze z těžby ropy do vzdělávací nadace.
Dnes se tato nadace objemem zhruba vyrovná nadaci Harvardovy univerzity a zahrnuje 15 univerzit.
Výsledek je ohromující: výroba letadel téměř zmizela z Kalifornie, ale v Texasu zažívá boom.
Rovněž výzkumná centra telekomunikačních společností a konsorcií se přesunula do Texasu, což platí dokonce i o kanadském telekomunikačním gigantu Nortel.
A přestože průmyslová výroba v USA prožívá krizi, Texas má jednu z nejsilnějších výrobních ekonomik na světě.
Neexistuje důvod, proč by se téhož výsledku nedalo dosáhnout na Blízkém východě.
Nejprve však musí islámský svět znovuobjevit své hrdé dědictví a přihlásit se k němu.
LONDÝN – Nedávné vatikánské setkání „strážce svatých míst“ krále Abdalláha ze Saúdské Arábie a papeže Benedikta XVI. bylo významnou událostí, obzvlášť proto, že přichází v době, kdy radikální muslimové pranýřují úlohu „křižáků“ v politice Středního východu.
Bylo také prozatím nezřetelnější známkou vznikající „svaté aliance“ mezi světovými konzervativními lídry.
Vždyť klíčovým publikem tohoto setkání mezi muslimským králem a hlavou římskokatolické církve nebyli jejich stoupenci, nýbrž další konzervativní vůdce, prezident George W. Bush.
Původní Svatá aliance byla dílem rakouského knížete Metternicha po napoleonských válkách.
Šlo o pokus zachovat mír (a bezpečnost relativně slabé rakouské říše) prostřednictvím koalice vítězů prosazujících společné hodnoty.
Metternichova Svatá aliance byla nejpodstatnější originální politickou myšlenkou, která vzešla z Napoleonovy porážky.
Za jejím vznešeným názvem ležela inovace obrovského diplomatického významu: zavedení prvku promyšlené morální zdrženlivosti do mezinárodních vztahů.
Vlastní zájmy, jež členové aliance – Rakousko, Prusko a Rusko – měli na přežití svých domácích institucí, vedly každého z nich ke snaze vyhýbat se střetům, do nichž by se dříve s naprostou samozřejmostí pouštěli.
Metternichův systém fungoval po většinu devatenáctého století, protože chránil ryzí rovnováhu moci mezi zeměmi, jež sdílely společné hodnoty.
Jaké „společné hodnoty“ ale pojí krále, papeže a amerického prezidenta?
Fakt, že k takovému setkání došlo, je známkou, že jak papež, tak král byli přesvědčeni, že existuje něco, čeho lze dosáhnout.
Vskutku, Abdalláh, jenž se považuje za prvořadého vůdce muslimského světa, je prvním saúdským králem, který inicioval setkání s hlavou křesťanské církve.
Oba muži se setkali, zdánlivě jako sobě rovní, ne proto, aby vyjádřili společné hodnoty konzervatismu, nýbrž aby potvrdili a podpořili svou pravomoc prosazovat tradiční hodnoty.
Shodli se, že reformy musejí být povlovné, obezřetné a že nikdy nesmějí podrývat zavedené instituce, zejména náboženství a patriarchální rodinu.
Abdalláh o schůzku usiloval, poněvadž věří, že svět po roce 2001 rozštěpil bratrství konzervativců.
Až do té doby on i Bush sdíleli společný náhled na svět, zdůrazňující význam náboženství, tradiční rodiny (jak ji obě země chápou), společenské kázně a úlohy státu v podpoře těchto institucí.
Bush se však po teroristických útocích z roku 2001 obrátil ke konzervatismu zády. Pokusil se radikálně přebudovat Střední východ, a to nejen svržením tálibánského režimu v Afghánistánu a režimu Saddáma Husajna v Iráku, ale také hlasitým voláním po demokratizaci.
Americký radikalismus ovšem vedl ke zvýšení napětí mezi náboženskými obcemi na Středním východě, ke vzestupu radikálního Íránu a jeho snaze o získání regionální hegemonie.
Od roku 2001 se křesťanské menšiny v regionu, dokonce i libanonská komunita maronitských křesťanů, staly terčem útoků.
V Iráku se zase sunnitští muslimové cítí být obklíčeni v zemi většinovými a nyní vládnoucími šíity.
Právě tady se prosazuje koncepce morální zdrženlivosti Svaté aliance.
Abdalláh snad dříve než většina ostatních pochopil, že je zapotřebí jistého kodexu zdrženlivosti, nemá-li se celý region propadnout do války všech proti všem.
Abdalláh si navíc uvědomuje, že jeho vratký režim dokáže přestát radikální vichry, jež v současnosti vanou, jedině dokáže-li vytvořit takovou alianci usilující o stabilitu, jakou vybudoval Metternich.
Král, tak jako Metternich a rakouští císaři, pochopil de Tocquevillův výrok, že nejnebezpečnějším okamžikem pro každý režim je chvíle, kdy se začíná reformovat.
Vzhledem k tomu, že král svou zemi začal nesmírně obezřetně politicky otevírat, ví, že v regionu potřebuje mír a ztišení islámského svatého běsnění.
Problém je v tom, že Abdalláh se nemůže spolehnout na své domácí konzervativní spojence, že mu dají čas, jenž království potřebuje.
Wahhábovský náboženský establishment, skrytí spoluvládci saúdského státu, by snadno mohl Abdalláhovy snahy o regionální náboženské usmíření zablokovat.
Příslušníci náboženské policie zůstávají neoblomní v tom, že křesťanští návštěvníci země musí nadále žít v souladu s přísnými wahhábovskými pravidly chování.
Zatímco wahhábovce by ještě bylo možné znovu uplatit ropnými penězi, soudci této sekty, již touží po moci, čekají dychtivě na další popravu setnutím, kamenování či bičování na rijádském náměstí.
Sjednocování sil konzervatismu současného statu quo, byť jsou někteří ze zúčastněných konzervativců křesťané, je jedinou životaschopnou diplomatickou strategií, jež se Saúdské Arábii nabízí.
Konzervativní vůdci totiž obvykle padnou, nedokáží-li pochopit svou vlastní zranitelnost, zejména když se revoluční výzva halí do konzervativního hávu.
Nakonec nemnoho politických systémů se umí bránit proti těm, kdo tak jako saúdskoarabští islámští radikálové tvrdí, že dokáží zachovat systém a jeho náboženské hodnoty efektivněji než současní vládci.
Jistou stabilitu na Středním východě, Abdalláh je přesvědčen, dokáže obnovit jedině aliance konzervativních lídrů a mocností (včetně ústupu Ameriky z pozic diplomatického radikalismu).
Udělení Nobelovy ceny za mír Organizaci spojených národů a jejímu generálnímu tajemníkovi Kofi Annanovi, je všude důvodem ke skutečným oslavám.
Oslava by ale nikdy neměla být důvodem k sebeuspokojení.
Ano, OSN toho za generálního tajemníka Annana udělala hodně.
Ovšem v mnoha koutech světa a pro mnoho z dnešních nejtíživějších problémů zůstává představa Spojených národů coby sjednotitele národů stále spíše nedostižným ideálem než živou skutečností.
Některé z nejmocnějších států na tomto světě dosud nechápou, že plná spolupráce a angažovanost ve věcech OSN je také v jejich zájmu.
Vedle OSN jsou zde také nevládní organizace, z nichž mnohé se rychle rozrůstají a získávají vliv, ovšem bez formálních pravidel, jež by definovala jejich roli v mezinárodním systému.
Jejich skutečná moc, navzdory pokusu Kofiho Annana navázat s nimi dialog, leží mimo rámec OSN.
Vskutku, nevládní organizace se často ujímají úkolů, pro které je OSN nevhodná nebo stále příliš slabá.
Chtějí-li Spojené národy nevládním organizacím v jejich poslání pomoci a postarat se o to, aby se o největších globálních otázkách naší doby hovořilo na fóru, které spojuje, a ne rozděluje, musí dojít k posílení OSN právě v těch oblastech, kde nevládní organizace odvádějí svou znamenitou práci.
Takové posílení je však možné jen zásadní reformou vnitřní struktury Organizace spojených národů.
V roce 1945, kdy OSN vznikla, bylo jejím hlavním cílem zabránit vypuknutí třetí světové války.
Proto byl při jejím vzniku ustaven jen jeden skutečně mocný orgán, totiž Rada bezpečnosti, kde sedí největší vojenské mocnosti světa.
Tématem jejích jednání byla a je moc a řešení krizí, povětšinou vojenskou cestou.
Nicméně dnešní hrozby pro naprostou většinu světové populace pramení z rizik, o nichž se v té době téměř nevědělo a nemluvilo: chudoba, hlad, nárůst populace, migrace, životní prostředí a podobně.
Má-li se OSN těmto výzvám účinně postavit, musí se změnit její nejvnitřnější struktura.
Jsou zapotřebí dvě nové rady, které budou mít moc srovnatelnou s mocí Rady bezpečnosti: Radu pro sociální otázky a Hospodářskou radu.
Mezinárodní měnový fond, Světová banka a Světová obchodní organizace by se této nové, reformované struktuře OSN měly nejen zodpovídat, ale být na ni rovněž závislé.
Proč potřebujeme tyto nové orgány?
Svět nemůže být bez pravidel; nemůže se posunout vpřed, přes nejnaléhavější problémy našeho věku, bez jasně vymezených právních předpisů a institucí, které regulují mezinárodní právo.
A poněvadž tyto instituce neexistují, musí je OSN vytvořit.
Některá pravidla, dejme tomu o obchodních sankcích, samozřejmě existují v rámci jiných organizací, například WTO.
Tato pravidla jsou ale jen krůčky správným směrem: krůčky k sociálně a ekologicky udržitelnému volnému obchodu a proti protekcionismu, který rády praktikují především bohaté země.
Obecně řečeno je nutno nalézt tak říkajíc globálnější pravidla, aby snahy o vyřešení chudoby, nemocnosti a masové migrace byly důslednější, předvídatelnější a hlavně účinnější.
Máme Římský statut Mezinárodního trestního zákoníku; směřujeme k novému návodu k tomu, jak budou organizace v rámci občanské společnosti moci co nejlépe pomáhat OSN a jejím aktivitám; a nyní máme i širokou koalici, zdaleka přesahující NATO, pro boj s terorismem.
Jsem vděčný, že jednou z reakcí na jedenácté září byl, nemýlím-li se, poněkud změněný postoj uvnitř USA vůči OSN.
Je ale nanejvýš důležité, aby tyto změny, konkrétně začlenění větší moci a působnosti do struktur OSN, dále pokračovaly.
V nebezpečných časech, jako jsou tyto, musí národy světa dokázat svou solidaritu.
Jedním z takových důkazů je ona velká koalice, která teď bojuje s terorismem.
Solidarita ale musí být vidět i ve skutečných mocenských strukturách Organizace spojených národů.
Zde je začátkem pokus jejího generálního tajemníka o navázání ,,dialogu civilizací``.
To ale nestačí.
Ustavení sociální a hospodářské rady v rámci OSN by znamenalo obrovský skok správným směrem.
Tyto myšlenky jsem se snažit předložit nejen Valnému shromáždění, ale i stálým členům Rady bezpečnosti.
Byl jsem rovněž vyzván, abych o nich prohovořil před Senátem USA.
Žádná z těchto dosavadních diskusí však nepřinesla své ovoce.
Ale stejně tak, jako přichází čas, kdy Spojené státy zjistí, že Organizace spojených národů je nepostradatelná, zjistí také Rada bezpečnosti a její členové, že vytvoření nových orgánů v rámci OSN nebude znamenat novou konkurenci, nýbrž jediný způsob, jak budou národy celého světa s to postavit se nesčetným sociálním a ekonomickým problémům dnešního světa.
NEW YORK – Řešení lidmi vyvolaných klimatických změn závisí na přechodu k výrobě elektrické energie, která na rozdíl od spalování ropy, zemního plynu a uhlí bude uvolňovat jen malý nebo nulový objem oxidu uhličitého – hlavního skleníkového plynu způsobujícího globální oteplování.
Nízkouhlíkovou elektřinu lze vyrábět ze sluneční, jaderné a větrné energie, případně v uhelných elektrárnách, které své emise CO2 zachycují a skladují.
Politický problém je jednoduchý.
Uhlí je levnější a snáze využitelný zdroj energie než jeho alternativy.
Je levné, protože je ho dostatek.
A využívá se snáze než větrná či sluneční energie, poněvadž může vyrábět elektřinu nepřetržitě a není odkázané na meteorologické podmínky.
Máme-li zachránit planetu, potřebujeme přimět dodavatele energie k přechodu na nízkouhlíkové zdroje energie, a to navzdory nižší ceně a snazší využitelnosti uhlí.
Metodou, která se nabízí, je zdanění uhlí nebo vyžadování povolení na výrobu energie z uhlí, přičemž daň nebo cena povolení by byly tak vysoké, že by to podnítilo přechod na nízkouhlíkové alternativy.
Předpokládejme, že výroba elektřiny z uhlí stojí 0,06 dolaru za kilowatthodinu, zatímco solární energie stojí 0,16 dolaru za kilowatthodinu.
Daň na energii vyrobenou z uhlí by tedy musela činit 0,10 dolaru za kilowatthodinu.
V takovém případě by spotřebitelé platili 0,16 dolaru za energii z uhlí i ze slunce.
Dodavatelé by pak přešli na nízkouhlíkovou sluneční energii.
Přechod by však v tomto případě více než zdvojnásobil účet za elektřinu.
Politikům se zavedení podobné daně příčí, neboť se obávají politických důsledků.
Tento fakt ve Spojených státech už léta brání pokroku směrem k nízkouhlíkové ekonomice.
Několik evropských zemí nicméně úspěšně zavedlo mechanismus výkupních cen, který představuje jádro politicky přijatelného dlouhodobého řešení.
Systém výkupních cen nezdaňuje energetický zdroj s vysokými uhlíkovými emisemi, ale raději dotuje nízkouhlíkový zdroj.
V našem případě by vláda platila sluneční elektrárně dotaci ve výši 0,10 dolaru za kilowatthodinu, aby vyrovnala rozdíl mezi spotřebitelskou cenou 0,06 dolaru a výrobními náklady 0,16 dolaru.
Spotřebitelská cena zůstává beze změny, ale vláda musí dotaci z něčeho zaplatit.
Existuje i další způsob.
Předpokládejme, že uvalíme malou daň na již existující uhelné elektrárny, abychom zaplatili dotaci elektrárnám slunečním, a pak budeme postupně zvyšovat účty za elektřinu, jak se do sítě bude zapojovat stále více slunečních elektráren.
Cena pro spotřebitele by se postupně zvyšovala z 0,06 dolaru za kilowatthodinu na plnou cenu 0,16 dolaru za kilowatthodinu, avšak připojovací období by trvalo řekněme 40 let (to je životnost nejnovějších uhelných elektráren).
Předpokládejme, že v roce 2010 je celá elektrická soustava založená na uhlí a že spotřebitelé platí za elektřinu cenu 0,06 dolaru za kilowatthodinu.
Předpokládejme také, že do roku 2014 bude dosaženo 10% z celkového čtyřicetiletého přechodu na sluneční energii.
Spotřebitelská cena se tedy zvýší o 10% z celkového růstu z 0,06 na 0,16 dolaru, takže dosáhne 0,07 dolaru za kilowatthodinu.
Daň z uhlí bude pro rok 2014 stanovena na 0,01 dolaru za kilowatthodinu, což přesně postačí k zaplacení potřebné solární dotace ve výši 0,09 dolaru za kilowatthodinu.
Výrobci sluneční energie díky tomu plně pokryjí své náklady ve výši 0,16 dolaru za kilowatthodinu, protože prodávají energii spotřebitelům za 0,07 dolaru a pobírají dotaci ve výši 0,09 dolaru.
Malá daň z uhlí tak může podpořit velkou solární dotaci.
Předpokládejme dále, že do roku 2030 bude přechod na nízkouhlíkovou ekonomiku z poloviny dokončen.
Spotřebitelská cena za elektřinu je nyní stanovena na 0,11 dolaru, což je přesně uprostřed mezi 0,06 a 0,16 dolaru.
Daň z uhlí je nyní zvýšena na 0,05 dolaru za kilowatthodinu, což právě tak postačuje na pokrytí solární dotace ve stejné výši.
Producenti sluneční energie opět přesně pokryjí své náklady, poněvadž dotace ve výši 0,05 dolaru za kilowatthodinu dorovnává rozdíl mezi spotřebitelskou cenou (0,11 dolaru za kilowatthodinu) a výrobními náklady (0,16 dolaru za kilowatthodinu).
A konečně předpokládejme, že do roku 2050 již celá výroba elektrické energie přejde na nízkouhlíkové energetické zdroje.
Spotřebitelská cena konečně dosáhne 0,16 dolaru za kilowatthodinu, což pokryje celkové náklady na výrobu sluneční energie bez dalších dotací.
Tento přístup umožňuje postupné zvyšování spotřebitelských cen za elektřinu, přičemž však zavádí silné a okamžité podněty k přechodu na solární energii.
Vládní rozpočet je navíc každý rok vyrovnaný, poněvadž dotaci solární energie zaplatí daň z uhlí.
Skutečný přechod navíc bude mít v nadcházejících letech oproti tomuto modelu jednu velkou výhodu.
Dnešní sluneční elektrárny jsou možná oproti uhlí o 0,10 dolaru za kilowatthodinu dražší, avšak v budoucnu budou díky zdokonalení technologií mnohem méně nákladné.
Velikost potřebných dotací tak bude za deset či dvacet let nižší, než je dnes.
Energetické debaty v USA, Austrálii a dalších zemích se zatím točí kolem těžkopádného systému emisních povolenek.
Každý významný uživatel fosilních paliv by si v jeho rámci musel koupit povolenky na emise CO2 a s těmito povolenkami by se pak obchodovalo na zvláštním trhu.
Tržní cena povolenek by přitom představovala ekvivalent platby daně z emisí CO2.
Tyto systémy se bohužel obtížně řídí a nedávají jasné signály o budoucí ceně povolenek.
Evropa takový systém přijala, ale jiné části světa ho opakovaně odmítají.
Největší úspěchy při prosazování nízkouhlíkové energie ve skutečnosti Evropa zaznamenala spíše díky mechanismu výkupních cen a v některých zemích i zdanění uhlíku než díky emisním povolenkám.
Nastal čas, aby USA, Čína, Indie a další velké ekonomiky deklarovaly, jak podpoří svůj přechod na nízkouhlíkové hospodářství.
Malá a postupně se zvyšující daň z uhlíku, ze které by se financoval mechanismus výkupních cen, by mohla v USA získat politickou podporu.
Navíc by mohla přispět k posílení konsensu i v dalších velkých ekonomikách založených na uhlí, včetně Číny a Indie.
Účinná, politicky přijatelná a technicky proveditelná dlouhodobá řešení klimatických změn vyvolaných člověkem skutečně existují.
Je čas přijmout je za svá.
Letos v&#160;létě se v&#160;Paříži uskutečnilo neobvyklé setkání vědců, kteří zde uspořádali brainstorming o potřebě nové vědy; takové, která by mohla být stejně revoluční jako Einsteinovy jasnozřivé myšlenky před sto lety.
Většina vědců předpokládá, že základy vědy jsou již známy.
Pokud jde o velké úkoly, panuje obecné přesvědčení, že zbývá objevit jen pramálo věcí.
Ostatní možnosti údajně spadají do tří kategorií: „velké vědecké nejasnosti“ (jako je sjednocení gravitace a elektřiny do jediné teorie), které vyžadují obrovské investice a infrastrukturu rozvinutého světa; „sběr dat“, což je terénní práce spojená s&#160;archeologickými vykopávkami a biologickými a/nebo genetickými průzkumy; a „vědou informované problémy“, jako jsou boj proti AIDS či řešení globálního oteplování.
Mnozí lidé se domnívají, že kromě výše uvedeného bude jediná tvrdá práce spočívat ve využití existujících zákonů tak, aby prospěly lidstvu v&#160;podobě nových technologických směrů.
Kdo by s&#160;tímto názorem polemizoval?
Dnešní modely přece fungují.
Vynořuje se však skupina vědců poukazujících na jevy, které současné teorie nedokážou dost dobře vysvětlit.
Tyto problémy jsou přitom nadmíru běžné a všichni se jim dovedně vyhýbají, protože věda, která by je uměla vyložit, jednoduše neexistuje.
Tato chybějící věda by popisovala jednotlivé procesy i způsob vývoje celých systémů.
V&#160;jednotlivých vědeckých disciplínách je míra pochopení poměrně dobrá.
Fyzika, tedy přinejmenším fyzika, s&#160;níž se jako obyčejní lidé setkáváme, je dobře zmapována.
Podobně i chemie a biochemie stojí na solidních základech – v&#160;těle existují některé věci, jimž nerozumíme, ale předpokládá se, že základní mechanismus interakce buněk a molekul je znám.
Poněkud stranou od těchto oborů stojí nové společenské vědy, které se zabývají lidmi a společnostmi.
V&#160;každé z&#160;těchto oblastí – fyzice, biochemii a společenských vědách – jsou teorie zralé a do značné míry nekontroverzní.
Každá disciplína používá vlastní jazyk a vlastní samostatné mechanismy.
Vědec je jen zřídkakdy expertem na více než jednu oblast, protože jejich světy a jazyky se tolik liší.
To znamená, že nedokážeme odpovědět na složité otázky, které závisejí na více než jednom oboru.
Vezměme si například mozek.
Tento složitý orgán se skládá z&#160;molekul, které na sebe vzájemně působí v&#160;souladu s fyzikálními zákony.
Výsledné informace se přenášejí v&#160;souladu se zákony elektřiny.
Existuje zde také systém specializovaných buněk, jejichž interakce probíhá prostřednictvím výměny chemických látek, které rovněž přenášejí informace.
Interakce mezi dvěma mozky povyšuje tento systém na další úroveň: k&#160;výměně informací zde dochází prostřednictvím jazyků, znaků a myšlenek.
Informace se uplatňují na každé úrovni a uspokojivé teorie vysvětlují, jak fungují jednotlivé úrovně.
Také mezi úrovněmi však dochází k&#160;výměně informací a neexistuje žádný vědní obor, který by to vysvětloval, byť i jen na nejzákladnější bázi.
Ve snaze vyrovnat se s&#160;tímto nedostatkem se někteří vědci pokoušejí přeuspořádat nástroje z&#160;jedné úrovně tak, aby je mohli aplikovat na jinou.
To pak vede k&#160;věcem, jako jsou „jazyk“ na úrovni buněk nebo „energie“ v&#160;pozadí organizovaných společenstev.
Někdy tato „transplantace“ funguje docela dobře, ale zároveň neřeší stěžejní problém: Co je podstatou informací přenášených mezi jednotlivými úrovněmi a jak se tyto informace přenášejí?
Shodou okolností se z&#160;takových vrstev skládají téměř všechny systémy na světě.
A ve všech případech panuje obdobně zarážející nedostatek pochopení, jak celý systém funguje.
Skupina interdisciplinárních vědců, která se sešla v&#160;Paříži, je volně sdružena pod hlavičkou „Základy informační vědy“ (FIS).
Tito vědci pocházejí z&#160;celé řady zemí a oborů a již osm let mezi nimi funguje distribuovaná spolupráce.
Vedle vědců zabývajících se příslušnými obory se na diskusi začínají podílet také teoretici umění, psychiatři, jazykoví experti a filozofové.
Převážná část skupiny se opírá o „transplantační“ strategii, v&#160;jejímž rámci je základní věda jedné vrstvy přesazena do vrstvy jiné, upravena a doplněna tak, aby byla funkční.
Jiní vědci se domnívají, že je zapotřebí zcela nového přístupu.
Předpokládají totiž, že mnohé vědecké konvence jsou jen historickou náhodou a stále lze formulovat nové abstrakce.
Při troše štěstí obohatí skupinu FIS svým radikálním vkladem také myslitelé, kteří v&#160;současné době nemají přístup k&#160;infrastruktuře rozvinutého světa.
Nezávislé myšlení je podceňovaný faktor.
Téměř u všech činností sjednocených pod hlavičkou „vědy“ se vyvinuly institucionální tendence, které se podobají jejich ekonomickým protějškům.
Obvykle se předpokládá, že rozvojové ekonomiky potřebují vybudovat zdroje, které budou napodobovat zdroje v&#160;rozvinutém světě, avšak to by mohlo ve skutečnosti zadusit nejtvořivější myšlení.
Mnoho učedníků vědy prochází revolucí a spousta myšlenek – někdy i převratných – vyvěrá z&#160;výzkumných center a laboratoří, které netvoří součást velkých institucí.
Dvacet let nejpokročilejšího myšlení v&#160;oblasti matematických algoritmů vzešlo ze sovětského impéria, které sužoval hlad po výpočetním výkonu.
Nejdůmyslnější fyzikální představy, které byly s&#160;to doslova vyvolat zemětřesení, nepřicházely po dvě generace z&#160;tehdejších mocenských základen, jak by se dalo čekat, nýbrž z&#160;Budapešti.
V&#160;Íránu existuje tradice architektonického designu, která poskytuje klíčové postřehy kognitivním vědcům.
A dnes se část nejradikálnějších nových idejí v&#160;oblasti umělé inteligence druhé generace (takzvaných „autonomních agentů“) líhne v&#160;Praze.
Z&#160;nejkreativnějších převratných myšlenek se postupně staly slavné události.
Když Einstein obohatil jazyk fyziky o nové abstrakce, změnila se identita prostoru a času.
Červencová schůzka FIS byla neokázalým začátkem pokusu přetvořit podobným způsobem model vesmíru.
Skupina definovala hluchá místa, která je potřeba vysvětlit.
Bude rozšiřovat síť myslitelů tak, aby zahrnovala vědce z&#160;nezbytně novátorských oblastí.
Posléze bude definovat, které problémy by se možná daly vyřešit, pokud by byla tato nová věda vyvinuta.
Nebo, chcete-li, objevena.
VÍDEŇ – Americký prezident Barack Obama dodal nový elán snahám o dosažení jaderného odzbrojení, které byly posledních deset let v polospánku.
Přihlásil se k vizi světa zbaveného jaderných zbraní a uznává spojitost mezi nešířením jaderných zbraní a odzbrojováním jaderných států.
Obama se zavázal, že oživí Smlouvu o nešíření jaderných zbraní (NPT) z roku 1970, jejímž cílem je zabránit šíření jaderných zbraní.
V režimu nešíření, jehož je NPT základním kamenem, panuje nepořádek.
Hlavní problémy je snadné identifikovat.
Zaprvé, pět hlavních jaderně vyzbrojených států nevzalo vážně svůj závazek vyplývající z NPT, že budou usilovat o jaderné odzbrojení.
Namísto toho doposud tvrdí, že jaderné zbraně jsou nezbytné pro jejich bezpečnost, a vytrvale modernizují své jaderné arzenály.
To je přirozeně zbavuje mravní autority k přesvědčování ostatních, aby si nepořizovali jaderné zbraně, které se stále považují za zdroj moci a vlivu a za pojistku proti útoku.
Zadruhé, jak jsme viděli na případu Severní Koreje, není nic, co by zemím, které smlouvu podepíší, bránilo od ní jednoduše odstoupit s poukazem na to, že jejich nejvyšší zájmy ohrožují „mimořádné události“.
Zatřetí, Mezinárodní agentura pro atomovou energii, která má působit jako četník systému nešíření, je ostudně podfinancovaná.
Dojde-li na určování, zda ta či ona země uskutečňuje skrytý program vývoje jaderných zbraní, inspektoři MAAE mají často svázané ruce, buď kvůli chybějící zákonné pravomoci získat přístup do všech míst, která považují za nezbytná, anebo proto, že analytické laboratoře MAAE jsou zastaralé nebo že agentura nemá dostatečný přístup k satelitnímu snímkování.
Začtvrté, regulace exportu nedokázala zabránit šíření citlivých jaderných technologií, především kvůli důmyslnému úsilí tajných sítí, například té pod vedením pákistánského jaderného vědce A. K.
Chána. Jaderné zbraně má už devět zemí a bylo by naivní domnívat se, že ostatní země, zejména v konfliktních oblastech, se nepokusí si je obstarat.
Navíc řada zemí s jadernými programy dokáže vyrobit nukleární zbraně během několika měsíců, pokud se k tomu kvůli změně pohledu na bezpečnostní situaci rozhodnou, protože už zvládly stěžejní technologie – obohacování uranu a opětovné zpracování plutonia.
Vydají-li se touto cestou další země, mohlo by se to ukázat jako Achillova pata nešíření.
Zapáté, mezinárodní společenství, v čele s Radou bezpečnosti Organizace spojených národů, je tváří v tvář výzvám mezinárodní bezpečnosti častěji spíše ochromené a v reakcích na případy podezření z šíření jaderných zbraní bezzubé.
Tyto potíže se nevyřeší přes noc.
Je však ledacos, co lze udělat relativně rychle.
Spojené státy a Rusko zahájily vyjednávání o výrazných škrtech ve svých jaderných arzenálech, které společně tvoří 95% z 27 tisíc bojových hlavic na světě.
K dalším klíčovým krokům patří zajistit, aby vešla v platnost Smlouva o všeobecném zákazu jaderných zkoušek, dojednat ověřitelnou úmluvu, která by ukončila produkci štěpného materiálu pro zbrojní využití, radikálně zlepšit fyzickou bezpečnost jaderných a radioaktivních materiálů, což je nezbytné proto, aby se předešlo tomu, že se dostanou do rukou teroristů, a posílit MAAE.
Minulý měsíc jsem Radě guvernérů MAAE navrhl zásadní opatření k posílení nešíření jaderných zbraní – zřízení banky nízkoobohaceného uranu (LEU) při MAAE, která by garantovala dodávky zemím, jež potřebují jaderné palivo do elektráren.
LEU nelze k výrobě zbraní využít.
Nějaký takový mechanismus bude v nadcházejících desetiletích nezbytný, jelikož jadernou energetiku bude zavádět stále více zemí.
Navrhuji vytvořit fyzickou zásobu LEU, která bude k dispozici MAAE jako záložní rezerva pro země s programy jaderné energetiky, které z jiných než obchodních důvodů budou čelit výpadku dodávek.
To by státům dodalo důvěry, že mohou počítat se spolehlivými dodávkami paliva pro provoz jaderných elektráren, a že tudíž nemusejí vyvíjet vlastní kapacity pro obohacování uranu či opětovné zpracovávání plutonia.
To by mohlo pomoci předejít opakování toho, co po své revoluci roku 1979 zažil Írán, když nebyly dodrženy smlouvy na dodávky paliva a techniky pro jeho plánovaný program jaderné energetiky.
Některé důsledky pociťujeme ještě i po třiceti letech.
LEU by byl k dispozici státům v nouzi na základě nepolitických a nediskriminačních kritérií.
Za tržní ceny by byl dostupný všem zemím dodržujícím povinnosti vyplývající z jaderných záruk.
Žádný stát by nebyl nucen vzdát se práva na rozvoj vlastního palivového cyklu.
Peníze potřebné ke spuštění banky LEU jsou k dispozici, v prvé řadě díky nevládní organizaci Nuclear Threat Initiative a počátečnímu vkladu Warrena Buffetta.
To však může být pouze první krok.
Po něm by měla následovat dohoda, že veškeré činnosti spojené s obohacováním uranu či opětovným zpracováváním plutonia budou přeneseny výhradně pod nadnárodní řízení a že veškerá související stávající zařízení budou převedena z národní pod nadnárodní správu.
To je smělá myšlenka, ale právě smělé myšlenky teď potřebujeme víc než kdy jindy.
Příležitost přesunout cyklus jaderného paliva pod nadnárodní kontrolu jsme před 60 lety promeškali kvůli studené válce.
Vzhledem k šíření nukleárních technologií a narůstajícímu riziku jaderného terorismu je nezbytné, abychom tentokrát uspěli.
Osmého srpna 2008 svět s úžasem přihlížel ohromující podívané během slavnostního zahájení olympijských her v Pekingu.
Viděli jsme elektronické rozvíjení čínských svitků plných slavných historických symbolů a nechávali se hypnotizovat tanečníky vytvářejícími „harmonii“ vlastními těly, které používali jako štětce namočené v inkoustu.
2008 studentů bojových umění s mechanickou přesností provádělo tisíce let staré pohyby, zatímco létající nebešťané a cválající nosič olympijského ohně navodili pocit nebeského příbytku na Zemi.
Existovala ještě jedna doba, kdy Čína oslňovala u svého prahu svět: doba dynastie Tchang (618-907), jež bývá často pokládána za zlatý věk Číny a kdy byla tato země skutečně „říší středu“ umístěnou v centru všehomíra.
Její hlavní město Čchang-an (novodobý Si-an) bylo metropolí světové úrovně – sjížděli se sem návštěvníci z celého světa a nechávali se oslňovat jeho bohatstvím, krásou a mocí.
Jeho císařové používali stříbro z Persie, sklo z Evropy, drahokamy ze střední Asie a zlaté náčiní z Indie.
Otevřená, sebevědomá a kosmopolitní Čína se nenuceně stýkala s okolním světem, přejímala nové myšlenky a šířila do okolí vlastní důmyslné výtvory.
Není divu, že čínští učenci někdy hovoří o dnešní éře Číny jako o nové dynastii Tchang.
Když bylo Číně v roce 2001 přiděleno pořadatelství olympijských her, oficiální tisková agentura Nová Čína to označila za „milník v sílícím mezinárodním postavení Číny a historickou událost ve velké renesanci čínského národa“.
Sedm let čínští představitelé a umělci neúnavně pracovali na tom, aby z tohoto snu o „renesanci“ učinili blyštivou realitu, a výsledek předčil veškerá očekávání.
Jak bychom však měli chápat širší důsledky zahajovacího ceremoniálu, a to jak pro Čínu, tak i pro vnější svět?
Nejprve dobrá zpráva.
V souladu se současným úsilím Číny prezentovat svou „jemnou stránku“ navodil zahajovací ceremoniál představu historické, ale dynamické kultury v plném rozkvětu. Kromě přítomnosti několika vojáků Lidově osvobozenecké armády byste se museli velmi snažit, abyste našli jakékoliv viditelné důkazy o vládnoucím komunistickém režimu nebo jeho zakladateli Mao Ce-tungovi.
Neméně významné bylo vykreslení Číny jako rodícího se vůdce nového mezinárodního kulturního uspořádání.
Stadion „Ptačí hnízdo“ je výtvorem nadnárodního týmu architektů Herzog &amp; de Meuron, v němž se objevují návrhy vizuálního umělce Aj Wej-weje.
Mnoho umělců, kteří se podíleli na tvorbě podívané, například specialista na ohňostroje Cchaj Kuo-čchiang, taneční hvězda Šen Wej a skladatel Tchan Tun, si získalo slávu především na Západě.
Dokonce i Čang I-mou, hlavní impresário této události, se proslavil na Západě svými ranými filmy zachycujícími těžký život mladé moderní Číny.
Čínští představitelé se očividně rozhodli, že tito v diaspoře žijící miláčkové mezinárodní umělecké scény by nyní měli být pokládáni za vlastní děti Číny.
Schopnost těchto umělců přemosťovat tradice Východu a Západu a vytvářet nový prostor pro kreativitu, který dokáže přesahovat kulturní specifika minulosti ve prospěch nové smíšené budoucnosti, lze přímo spojit s globálními aspiracemi samotné Číny.
Podobně jako umělci a jejich umění by se i celá země mohla povznést nad rozpolcenost mezi starým a novým, minulostí a přítomností i tradičním a moderním a začít kolem sebe šířit obraz odpovídající naší globalizující se době.
Není žádným překvapením, že se čínské vedení usilovně snažilo vyhnout jakékoliv narážce na poslední dvě staletí poznamenaná bojem a ponížením, případně na svou problematickou politickou agendu a ožehavé obchodní spory.
Současně by se dalo říci, že cílem podívané při zahajovacím ceremoniálu bylo překonat historické pokoření Číny Západem a ohlásit novou kapitolu. „Spící drak“, jak Čínu počátkem devatenáctého století označil Napoleon, se již zcela probudil a je připraven vyrazit do nového světa.
A stejně jako za dynastie Tchang stály i nyní v centru dění umění a kultura, které odrážely hospodářskou zdatnost a politickou moc země.
Extravagantní podívaná však po sobě zanechala i přetrvávající pochybnosti.
Proč takové úsilí dokázat světu, že toto musí být nejlepší olympiáda v historii?
(Čínské úřady dokonce naléhaly na Mezinárodní olympijský výbor, aby právě tuto věc při zakončení her prohlásil.)
Podle některých lidí naznačuje tato snaha určitou nejistotu.
Za zmínku rovněž stojí, že zatímco Mao byl na slavnostním zahájení nápadně nepřítomen, jeho komunistický odkaz byl v jemných formách patrný.
Neúprosný důraz na „harmonickou“ přítomnost velkých skupin účinkujících nenechal žádný prostor pro individuální hlasy (dokonce ani mladá zpěvačka Lin Miao-kche, jak už dnes víme, nezpívala vlastním hlasem).
Paradoxem je, že zatímco mladší Číňané (produkty čínské politiky jednoho dítěte) jsou posedlí osobními stylistickými výpověďmi, drama zahajovacího ceremoniálu se skládalo z kolektivního vyjádření ve službách státu.
Čínští intelektuálové si byli tohoto napětí mezi individuální tvořivostí a kolektivní vůlí odjakživa vědomi.
Jak nová Čína vyváží tyto dvě protichůdné potřeby?
Když se zamýšlíme nad potenciálním nástupem nové dynastie Tchang v Číně, měli bychom mít na paměti poselství starého básníka z dynastie Tchang Paj Ťü-i (772-846):
Zaslán jako dar z Annamu,
červený kakadu.
Barvou podoben květu broskvoně,
hovoří řečí lidí.
Leč provedli mu, co se dělá vždy
znalým a výmluvným.
Vzali klec s mřížemi pevnými
a uvnitř ho umlčeli.
MEXICO CITY – Úklid mezinárodního nepořádku, který zanechala Bushova administrativa, nebude pro příštího amerického prezidenta jednoduchý úkol.
Latinská Amerika se sice nestane pro Obamu ani McCaina prioritou, avšak pokračovat v zanedbávání této části světa, které Spojené státy v posledních sedmi letech předváděly, není nadále životaschopným přístupem.
Prozatím se rýsují dva výrazné politicko-diplomatické oříšky: blížící se krize kolem přechodu na jiný režim nebo nástupnictví na Kubě a pokračující vzestup „dvou levic“ v regionu, z nichž jednu představuje venezuelský prezident Hugo Chávez a druhou stále vlivnější brazilský prezident Luiz Inácio Lula da Silva.
Příští americká administrativa zaznamená úspěchy pouze tehdy, pokud pochopí, že Latinská Amerika prožívá okamžik, v němž se snoubí nejlepší a nejhorší aspekty jejích dějin: nejrychlejší hospodářský růst od 70. let, který přináší snížení chudoby a nerovnosti, je demokratičtější, lidská práva respektuje více než kdykoliv dříve, ale současně se stále politicky polarizuje.
Na Kubě představuje obrovskou výzvu konečný odchod Fidela Castra ze scény.
USA nemohou pokračovat v neúspěšné politice posledních padesáti let.
Podmiňovat normalizaci americko-kubánských vztahů úplným přechodem na demokracii je jednak nerealistické a jednak nestravitelné pro Latinskou Ameriku.
Zároveň však USA nemohou uložit otázku demokracie a lidských práv na Kubě k ledu a čekat na odchod Fidelova bratra Raúla.
Reálpolitika a strach z dalšího exodu kubánských uprchlíků přes Floridský průliv mohou svádět USA k tomu, aby usilovaly o „čínské“ nebo „vietnamské“ řešení kubánské otázky: normalizaci diplomatických vztahů výměnou za hospodářskou reformu, přičemž otázka vnitřní politické změny bude odložena na pozdější dobu.
USA by však neměly tomuto pokušení podlehnout.
USA, Kanada, Evropa a Latinská Amerika vytvořily regionální právní rámec, od kterého nelze ustupovat, chceme-li bránit demokratické vládnutí a lidská práva na této polokouli.
Kuba se potřebuje vrátit k regionální dohodě mocností, ale přitom musí akceptovat její pravidla.
Uspořádání svobodných a spravedlivých voleb nemusí být prvotním tématem, avšak současně to není téma, které by se mělo kvůli stabilitě a výhodnosti odložit ad acta.
Volby musí být spíše součástí rozsáhlého procesu normalizace: neměly by se stát ani podmínkou, z níž nelze slevit, ani bezvýznamnou otázkou.
USA by sice měly zrušit obchodní embargo okamžitě poté, co Kuba začne přecházet na nový režim, ale vše ostatní by mělo být podmíněno zahájením procesu řešení všech zbývajících otázek v této zemi.
Kuba je však jen jednou součástí toho, co by se možná dalo nazvat latinskoamerickým „problémem s levicí“.
V poslední době se mnohé napsalo o vzestupu levice v Latinské Americe během uplynulých deseti let.
Ve skutečnosti existují v tomto regionu levice dvě: moderní, demokratická, globalizovaná a k trhu přátelská levice, jakou najdeme v Chile, Brazílii, Uruguayi, některých částech střední Ameriky a do jisté míry i v Peru, a zpátečnická, populistická, autoritářská, strnulá a antiamerická levice vyskytující se v Mexiku, Salvadoru, Nikaragui, Kubě, Ekvádoru, Bolívii, Venezuele a v menší míře také v Argentině, Kolumbii a Paraguayi.
Některé z těchto „levic“ jsou u moci, zatímco jiné – například mexická levice v posledních sporných prezidentských volbách – si jen těsně nechaly ujít její dosažení, avšak stále se jim to může podařit.
V posledních dvou letech vychází stále více najevo, že „moderní“ či „měkká“ levice celkově vzato vládne dobře.
Ta druhá levice se zase projevila jako extrémnější a nevyzpytatelnější, než mnozí očekávali.
Ta první necítí nutkání „vyvážet“ svůj „model“, zatímco ta druhá má k tomu strategii i prostředky.
Dnešní zpátečnická levice může realizovat Che Gueavarův dávný sen: nikoliv „jeden, dva, mnoho Vietnamů“, nýbrž „jedna, dvě, mnoho Venezuel“, které by ve volbách získaly moc a poté si ji ponechaly a soustředily prostřednictvím ústavních změn a zakládání ozbrojených milicí a monolitních stran.
Toto vše může Venezuela financovat díky podpoře ze strany státní ropné společnosti a zavádět sociální politiku, která je z dlouhodobého hlediska pomýlená, avšak z krátkodobého hlediska lákavá, zvláště když ji uskutečňují kubánští lékaři, učitelé a instruktoři.
Právě v tom tkví dilema příštího amerického prezidenta: jak vyřešit zjevnou roztržku mezi oběma levicemi způsobem, který zlepší vztahy mezi USA a Latinskou Amerikou, upevní moderní levici a oslabí levici zpátečnickou, aniž by se uchyloval k neúspěšné intervencionistické politice z minulosti.
Optimální a striktně na Latinskou Ameriku zaměřené kroky jsou naprosto evidentní, i když nesnadno dosažitelné.
Vyžadují posílení těch moderních levicových vlád nebo vlád středu či pravého středu, které jsou ohroženy staromódní levicí, přičemž staré levici je nutno dát najevo, že porušování základních demokratických principů, respektu k lidským právům a vlády zákona je přijde draho.
Otáčet se k takovým výzvám zády už není pro Spojené státy životaschopnou možností.
Kromě oblastí zvláštního zájmu (ropa, zbraně, povstalci, drogy) dnes USA Latinskou Ameriku naléhavě potřebují i proto, že všude na světě sílí odpor vůči nim, který je nevraživější než kdykoliv dříve od skončení druhé světové války.
Příští americký prezident musí znovuoživit vztah, který bude poprvé od sedmdesát let staré „politiky dobrého sousedství“ Franklina Roosevelta připraven k zásadní transformaci.
PRAHA: Vzpoura novinářů České televize proti novému řediteli této veřejnoprávní instituce značí vrchol desetiletého zápasu mezi dvěma pojetími demokracie.
První představuje bývalý premiér Václav Klaus, druhé prezident České republiky Václav Havel.
Klaus vnímá politické strany jako páteř jakéhokoli demokratického systému a v politice vidí jen malý prostor pro občanskou společnost.
Zastánce občanské společnosti považuje za „elitáře“, kteří odmítají zkoušku u volební urny a kteří se pokoušejí politiku ovlivňovat neformálními mechanismy.
Prezident Havel tvrdí, že demokracie, jež je založená výhradně na politických stranách a základních demokratických principech, je deformovaná.
Podle něj musí politické strany bez ohledu na jejich potřebnost kontrolovat silná občanská společnost.
Je-li občanská společnost slabá, budou se politické strany snažit ovládnout instituce, jež mají zůstat nezávislé.
V posledních deseti letech Havel opakovaně žádal občany České republiky, aby byli činorodější a aby politikům nedovolili řídit svůj život.
Klausova vize demokracie dominovala větší části uplynulého desetiletí.
Byla srozumitelná a odpovídala modelům chování, kterým většina Čechů přivykla během komunistické éry, kdy byla veřejná a soukromá sféra života přísně oddělena.
Pravda, pád komunismu zapříčinilo silné občanské hnutí zvané Občanské fórum, ale po dosažení svého cíle se toto hnutí rozpadlo.
S jeho zmizením ze scény lidé opět zpasivněli.
Klaus a jeho následovníci vytvořili prostor pro vznik dobře fungujících, standardních politických stran.
Poněvadž zde ale neexistovala silná občanská společnost, začaly tyto strany monopolizovat veřejný prostor a vytlačovat občanské aktivisty do ústraní.
Havel byl prvním z významných občanů této země, který tento trend kritizoval. Varoval před přehnanou oddaností k politickým stranám a hlásal, že pokud strany nebudou čerpat inspiraci z pulzující občanské společnosti, stanou se vnitřně slabými a navenek autoritářskými.
Havlova vize demokracie vypadá naneštěstí ve srovnání s Klausovým pojetím o mnoho složitější.
Havlovy dřívější výzvy po větší angažovanosti občanů a jeho moralizující názory k uším průměrného Čecha nedolehly a politické oponenty, kteří jej obviňovali z propagace nepolitické politiky, zcela odcizily.
Povzbuzovány pasivitou občanů se politickým stranám podařilo nejen ovládnout všechny stránky veřejného života, ale také zapojit se to pochybných praktik, které ještě více prohlubovaly cynismus a pasivitu veřejnosti.
Ke konci roku 1997 padla pod váhou finančních skandálů druhá Klausova vláda.
Místo aby si z tohoto fiaska vzal ponaučení, přešel Klaus do ofenzívy a označil se za oběť spiknutí zosnovaného Havlem.
Ve volbách v červnu roku 1998 však jeho Občanská demokratická strana prohrála se sociálními demokraty, které Klaus před volbami hanlivě označil za hrozbu demokracii.
Nedlouho poté ovšem občanští a sociální demokraté podepsali takzvanou „opoziční smlouvu“, díky níž Klausova strana získala významné posty a jiné výhody výměnou za to, že premiéru Zemanovi umožnila sestavit menšinovou vládu.
Klaus, Zeman a jejich strany se dále dohodly, že se změnou Ústavy ČR společně zasadí o omezení prezidentských pravomocí a nezávislosti centrální banky a také o změnu volebního zákona ve svůj prospěch.
Čtyři menší strany, které se sdružily do tzv. Čtyřkoalice, zaprotestovaly.
ODS a ČSSD protesty proti těmto politickým úmluvám kritizovaly jako pokusy podkopat jejich snahu o zajištění politické stability.
Navzdory tomu, že opoziční smlouva oživila popularitu nereformovaných českých komunistů, odhodlanost občanských i sociálních demokratů dále pokračovat v rozdělování mocenské kořisti to nijak neoslabilo.
Na podzim roku 2000, během regionálních a senátních voleb, dali voliči oběma stranám co proto. Sociální demokraté ztratili většinu v Senátu.
Vzhledem k tomu, že horní sněmovna Parlamentu ČR má právo absolutního veta ústavních pozměňovacích návrhů, byla šance upravit Ústavu ČR zmařena.
Ztráta kontroly Senátu rovněž znamenala oslabení Klausových nadějí na výměnu prezidenta.
Porážka Klausovi a Zemanovi vnukla myšlenku pokusit se získat kontrolu alespoň nad Českou televizí, a to dosazením svých politickým sympatizantů do její rady.
Těsně před Vánoci byl odvolán dosavadní generální ředitel České televize, který odolával politickým tlakům, a do jeho křesla byl jmenován Jiří Hodač, muž s úzkými vazbami na ODS.
Televizní novináři se vzbouřili a obsadili redakci zpravodajství.
Protesty umělců, intelektuálů a opozičních politiků, které následovaly, se staly nejmohutnější politickou revoltou od roku 1989.
Jakmile si sociální demokraté uvědomili, že prohrávají, připojili se 5. ledna 2001 během parlamentní rozpravy na stranu Klausových odpůrců, kteří žádali Hodačovu rezignaci.
Parlament zároveň začal pracovat na novém zákoně o televizním a rozhlasovém vysílání, který má mimo jiné zabránit politizování televizní rady.
Politické přeuspořádání ale není to nejhlavnější, co plyne z této vřavy.
Mnohem důležitější je probuzení občanské společnosti, která se poprvé od roku 1989 postavila politickým stranám, aby si vzala zpět veřejný prostor, který jim sama před deseti lety postoupila.
Stejně významné je, že poprvé od roku 1989 našla občanská společnost hlas nezávislý na prezidentu Havlovi.
Aniž si toho mnozí povšimli, přesunula se česká společnost za Havla i Klause.
Odmítá Klausovu okleštěnou demokracii, a přestože (do jisté míry) podporuje Havlovu vizi, Havel už přestal být motorem fungující občanské společnosti.
NEW YORK – Dvacet let po pádu Berlínské zdi a zhroucení komunismu čelí svět další nelehké volbě mezi dvěma diametrálně odlišnými formami uspořádání: mezinárodním kapitalismem a státním kapitalismem.
První forma představovaná Spojenými státy se zhroutila, zatímco druhá forma reprezentovaná Čínou je na vzestupu.
Cesta nejmenšího odporu povede k postupnému rozpadu mezinárodní finanční soustavy.
Je nutno vymyslet nový multilaterální systém založený na zdravějších principech.
Zatímco na bázi jednorázových kroků se mezinárodní spolupráce na reformě regulačních opatření dosahuje jen těžko, možná by byla dosažitelná formou velké dohody, která přeuspořádá celý finanční řád.
Zapotřebí je nová brettonwoodská konference – ta původní vytvořila mezinárodní finanční architekturu po 2. světové válce –, která by zavedla nová mezinárodní pravidla včetně přístupu k finančním institucím, jež jsou příliš velké, než aby mohly padnout, a včetně role kapitálových kontrol.
Zároveň by musela přeorganizovat Mezinárodní měnový fond tak, aby lépe odrážel převažující hierarchii jednotlivých států a přehodnotil metody svého fungování.
Nový Bretton Woods by navíc musel reformovat měnový systém.
Poválečné uspořádání, v jehož rámci se USA staly rovnějšími než ostatní, vytvořilo nebezpečné nerovnováhy.
Dolar se už netěší takové důvěře jako kdysi, avšak žádná jiná měna ho nemůže nahradit.
USA by se neměly vyhýbat širšímu využívání Zvláštních práv čerpání (SDR) Mezinárodního měnového fondu.
Protože jsou SDR denominována v několika národních měnách, žádná jednotlivá měna by nebyla nespravedlivě zvýhodněna.
Koš měn začleněných do SDR by se musel rozšířit a některé nově přidané měny včetně jüanu nemusí být plně konvertibilní. To by však mezinárodnímu společenství umožnilo vyvíjet tlak na Čínu, aby opustila svou kurzovou fixaci na dolar, a zároveň by to byla nejlepší cesta, jak zmenšit mezinárodní nerovnováhy.
Dolar by pak mohl zůstat preferovanou rezervní měnou, pokud by byl ovšem uvážlivě spravován.
Obrovskou výhodou SDR je skutečnost, že umožňují mezinárodní tvorbu peněz, což je obzvláště užitečné v dobách, jako je tato.
Na rozdíl od současného dění by se peníze daly směrovat tam, kde je jich nejvíce zapotřebí.
Mechanismus umožňující bohatým zemím, které dodatečné rezervy nepotřebují, převádět přidělené částky státům, jež je potřebují, je k dispozici v podobě využívání zlatých rezerv MMF.
Reorganizaci světového uspořádání bude třeba rozšířit nad rámec finanční soustavy tak, aby zahrnovala i Organizaci spojených národů a zejména členství v Radě bezpečnosti.
Tento proces musí iniciovat USA, avšak Čína a další rozvojové země by se ho měly účastnit jako rovnocenní partneři.
Jsou to zdráhaví členové brettonwoodských institucí, jimž dominují země, které už nejsou dominantní.
Vycházející mocnosti musí být u vytváření tohoto nového systému přítomny, aby se zajistilo, že budou jeho aktivními podporovateli.
Systém nemůže v současné podobě přežít a Spojené státy ztratí více, pokud nebudou figurovat v popředí jeho reformy.
USA jsou stále v pozici vedoucí mocnosti světa, avšak bez prozíravého vedení bude jejich relativní postavení pravděpodobně dál slábnout.
Už nemohou vnucovat svou vůli ostatním, jak se o to pokoušela administrativa George W. Bushe, ale mohly by stát v čele vstřícného úsilí o zapojení rozvinutého i rozvojového světa, čímž by opětovně zajistily vedoucí roli Ameriky v přijatelné formě.
Alternativa je děsivá, protože upadající supervelmoc, která ztrácí politickou a ekonomickou nadvládu, ale stále si zachovává vojenskou nadřazenost, je nebezpečnou směsí.
Kdysi jsme se nechávali uchlácholit zevšeobecňujícím tvrzením, že demokratické země usilují o mír.
Po Bushově prezidentském období už toto pravidlo neplatí, pokud kdy vůbec platilo.
Ve skutečnosti je demokracie v Americe v hlubokých potížích.
Finanční krize přinesla těžkosti obyvatelstvu, které nerado čelí drsné realitě.
Prezident Barack Obama použil „multiplikátor důvěry“ a tvrdí, že udržel recesi na uzdě.
Nastane-li však „recese se dvěma dny“, začnou být Američané náchylní vůči všem druhům šíření atmosféry strachu a populistické demagogie.
Pokud Obama selže, bude příští administrativa cítit bolestné pokušení odlákat nějakým způsobem pozornost od problémů doma – za cenu obrovského nebezpečí pro svět.
Obama má správnou vizi.
Věří spíše v mezinárodní spolupráci než v právo silnějšího, které se uplatňovalo v éře Bushe a Cheneyho.
Vznik skupiny G-20 jakožto hlavního fóra mezinárodní spolupráce a proces vzájemného hodnocení dojednaný v Pittsburghu jsou kroky správným směrem.
Chybí však všeobecné uznání, že systém je nefunkční a je třeba ho koncipovat znovu.
Finanční soustava se koneckonců nezhroutila úplně a Obamova administrativa se uvědoměle rozhodla oživit banky pomocí skrytých dotací, místo aby je nuceným způsobem rekapitalizovala.
Instituce, které přežily, budou mít silnější tržní pozici než kdykoliv předtím a budou se vzpírat systémové proměně.
Obamu přitom zaměstnává řada naléhavých problémů a přeuspořádání mezinárodní finanční soustavy si pravděpodobně nezíská jeho plnou pozornost.
Čínské vedení bude muset být ještě prozíravější než Obama.
Čína nahrazuje amerického spotřebitele v roli motoru světové ekonomiky. A protože je to motor menší, světová ekonomika poroste pomaleji, přičemž se však vliv Číny bude velmi rychle zvyšovat.
Prozatím je čínská veřejnost ochotna podřídit svou svobodu jednotlivce politické stabilitě a hospodářskému rozvoji.
To však nemusí trvat donekonečna – a zbytek světa nikdy nepodřídí vlastní svobodu prosperitě čínského státu.
V době, kdy se Čína stává světovým vůdcem, musí se proměnit v otevřenější společnost, kterou zbytek světa bude ochoten jako světového vůdce akceptovat. Vzhledem k současným poměrům ve vojenské oblasti nemá Čína jinou alternativu než pokojný a harmonický rozvoj.
Budoucnost světa skutečně závisí na ní.
Nadešel čas novoročních předsevzetí a ta letošní jsou jasná.
Když se otevíralo nové tisíciletí, světoví lídři se zavázali usilovat o mír, vymýcení chudoby a čistější životní prostředí.
Od té doby svět zažil bezpočet případů násilí, terorismu, hladomoru a degradace životního prostředí.
V roce 2005 můžeme začít měnit směr.
Znalosti, vědecký pokrok, cestování a globální komunikace nám dávají mnoho příležitostí nacházet řešení největších světových problémů.
Když loni v Číně udeřila nová nemoc nazvaná SARS, Světová zdravotnická organizace koordinovala kroky desítek vlád a krize se brzy dostala pod kontrolu, tedy alespoň prozatím.
Když Bill Gates daroval miliardu dolarů na očkovací látky pro chudé děti, umožnil ochránit miliony mladých lidí před nemocemi, jimž lze předcházet prevencí.
Když zemědělský výzkumný ústav World Agroforestry Center zjistil, že určitý strom by mohl africkým zemědělcům pomoci vypěstovat víc potravin, představil nový a cenný přístup k překonání chronické potravinové krize v Africe.
Tyto příklady mezinárodní spolupráce jsou bohužel nejen fascinující, ale i vzácné.
S našimi znalostmi, vědou a technikou by bylo možné otřesné životní podmínky nejchudších obyvatel světa dramaticky zlepšit.
Miliony lidí bychom mohli ušetřit malárie, HIV/AIDS, hladu a života ve slumech.
Problém není v tom, že by nám chyběla dobrá řešení.
Problém tkví v tom, že nejsme schopni globálně spolupracovat, abychom tato řešení uvedli do praxe.
Generální tajemník Organizace spojených národů Kofi Annan mě poctil tím, že mě jmenoval svým zvláštním poradcem pro Rozvojové cíle tisíciletí a požádal mě, abych vedl skupinu vědců a rozvojových odborníků, která má stanovit praktické kroky pro dosažení těchto cílů do plánovaného data v roce 2015.
Tato snaha, známá jako Projekt tisíciletí OSN, vydá 17. ledna 2005 zprávu pro generálního tajemníka Annana.
Naše studie Investice do rozvoje s podtitulem Praktický plán pro splnění Rozvojových cílů tisíciletí bude ze všech koutů světa dostupná zdarma na www.unmillenniumproject.org .
Naše zjištění jsou shrnuta snadno pochopitelným způsobem.
Pro každý zásadní problém - hlad, negramotnost, podvýživu, malárii, AIDS, sucho a tak dále - existují praktická řešení, jež jsou ověřená a dostupná.
Tyto investice by ve svých důsledcích posílily soukromý sektor a hospodářský růst.
Vyžadují však globální partnerství mezi bohatými a chudými státy světa.
Především platí, že nejbohatší státy světa musí udělat mnohem víc pro to, aby nejchudším zemím při řešení těchto obrovských problémů pomohly využít moderní vědy a techniky.
Spojené státy například v současnosti každoročně vydají kolem 450 miliard USD na armádu, ale méně než 15 miliard na pomoc nejchudším zemím světa s potíráním nemocí, vzděláváním dětí a ochranou životního prostředí.
To je chyba, protože vojenské přístupy samy Americe zajistit bezpečí nedokáží.
Učinit planetu skutečně bezpečnou může jedině sdílená prosperita.
USA by měly do mírového hospodářského rozvoje investovat mnohem víc.
Německo, Japonsko a další bohaté země také dělají mnohem méně, než by měly - a mnohem méně, než chudým zemím přislíbily, že udělají.
V roce 2002 se všechny dárcovské země zavázaly „učinit konkrétní kroky" k dosažení toho, aby rozvojová pomoc chudým zemím dosáhla úrovně 0,7% národního důchodu.
Německo, Japonsko i USA, mezi jinými, zaostávají hluboko za tímto závazkem.
Rok 2005 přinese občanům všude na světě mnoho příležitostí naléhat na své lídry, aby dodrželi své „sliby tisíciletí".
Poté, co v lednu bude zveřejněna naše zpráva, generální tajemník Kofi Annan vydá na jaře zprávu pro celý svět, v níž popíše praktické kroky, které by měly být letos učiněny.
Přibližně ve stejnou dobu významný výbor pro Afriku předá svou zprávu ministerskému předsedovi Velké Británie Tonymu Blairovi.
Británie pak bude v červenci hostit výroční summit Skupiny G8, sdružující bohaté země.
Blair přislíbil, že z boje proti chudobě a dlouhodobé změně klimatu učiní dvě priority summitu.
V září se světoví předáci znovu sejdou na půdě OSN, aby rozhodli, jak budou v nadcházejícím desetiletí postupovat.
Bohaté a mocné státy často prohlašují, že jsou vůdci světa.
USA tvrdí, že pomáhají světu v boji proti chudobě, ale místo toho utrácejí peníze za zbraně.
Německo a Japonsko chtějí stálé křeslo v Radě bezpečnosti OSN, ale ani jedna z těchto zemí ještě nesplnila své vlastní sliby ohledně pomoci nejnuznějším lidem světa.
Nejchudší státy se budou ptát samy sebe, proč by měly hlasovat pro to, aby Německo a Japonsko získaly stálé křeslo v Radě bezpečnosti, když nedokáží dodržet své slovo.
Bohaté státy světa nemohou udělat nic moudřejšího než splnit sliby, jež daly nejchudším, hladovým a nemocemi sužovaným národům.
Právě tady leží cesta k trvalému míru.
Rok 2005 je momentem, kdy se slova mohou proměnit v realitu a svět může začít uskutečňovat své naděje pro nové tisíciletí.
Dejme svým lídrům na srozuměnou, že toužíme po sdíleném míru a prosperitě.
Zavažme se, že bohatí a mocní by měli učinit skutečné kroky na pomoc chudým, slabým a trpícím.
LONDÝN: Před sto lety se v anglickém humoristickém časopise Punch objevil kreslený vtip, na němž mladý a nervózní kaplan snídá u biskupa.
Jí vejce natvrdo a očividně mu nechutná.
Biskup se ptá: „Povídám, je vaše vejce v pořádku?“ A kaplan odpovídá: „Místy je vynikající, můj pane.“
Anekdota se Angličanům zalíbila a díky ní vznikla slavná, dodnes používaná fráze, ačkoli je namnoze špatně interpretována a používána.
Je-li tedy něco směsicí dobrého i špatného, můžete i dnes od lidí slyšet, že „je to tak trochu jako kaplanovo vejce“.
Smyslem původního vtipu však je, že kaplan chtěl být k biskupovi jen zdvořilý: vejce je pochopitelně buď dobré nebo špatné, a jeho bylo špatné.
Evropský summit v Nice (7. až 9. prosince) se jeví právě jako kaplanovo vejce.
Bude skrznaskrz nevalný a nepodařený?
Anebo bude „místy vynikající“?
Pravděpodobnou odpovědí je: obojí.
S téměř naprostou jistotou se mu nepodaří dosáhnout jeho bezprostředních cílů; může však otevřít bránu pro významný pokrok do budoucna.
Zdánlivým důvodem evropské schůzky na nejvyšší úrovni jsou ony změny v rozhodovací mašinérii Evropské unie, díky nimž by Unie mohla zvládnout vstup nejméně dvanácti nových členů, převážně v východní a střední Evropy.
Všichni vědí, že by tyto změny měly být radikální, dokonce „semifederální“.
Blížící se rozšíření si přinejmenším vyžádá mnohem většinovější hlasování v Radě ministrů, nemá-li Unie zůstat ochromena sedmadvaceti členskými státy a vety sedmadvaceti států.
Většina členských států však není ochotna uvažovat o čemkoli dalekosáhlém.
Pořadatelská země Francie, která v současnosti Evropské unii předsedá, vyjmenovala padesát politických oblastí, kde je většinové hlasování přijatelné.
Každá země má ovšem svá vlastní citlivá místa: Němci by neradi byli přehlasováni při hlasování o přistěhovalcích, Francouzi by neradi byli přehlasováni v obchodních službách, a třeba Britové by neradi byli přehlasováni v otázkách daní.
Kumulativní výsledek všech těchto členských námitek tak může mít na svědomí, že niceský summit bude svědkem jen nepatrného nárůstu potenciálu pro většinové hlasování, mnohem menšího, než jaký si žádá rozšíření.
Podobnou zdráhavostí bude poznamenán i zbytek bezprostředního programu jednání.
V zásadě by Komise měla být po rozšíření zeštíhlena a mít méně komisařů, než je členských států.
Stejně tak velké členské státy by měly mít více hlasů v Radě ministrů, neboť mají početnější obyvatelstvo.
Menším státům se tento návrh nelíbí, protože by ztratily komisaře i hlasy.
V obou těchto otázkách lze očekávat vážné tahanice, přičemž jakákoli rozhodnutí budou nejspíš polovičatá, čili prakticky odložena.
Evropská patnáctka by přesto mohla vynahradit svůj kolektivní nedostatek odvahy tak, že by předložila snadnější alternativy pružné či vícerychlostní integrace.
To by mohl být způsob, jak se vyhnout dilematu většinového hlasování. Umožnil by totiž skupinám členských států, aby společně pracovaly v určitých oblastech jejich zájmu, aniž by musely čekat na jednohlasné odsouhlasení ostatními účastníky.
Nyní se značně diskutuje o tom, zda je tento postup opravdu žádoucí; faktem však je, že vícerychlostní integrace již existuje, a to v tom smyslu, že Británie a Dánsko nejsou, a možná nikdy nebudou, členem evropské měnové unie.
Pokud by tyto potyčky měly být úhrnným výsledkem summitu v Nice, bude celá schůzka neuspokojivá, ba co víc, bude to krach.
Skutečně důležitým se ale niceský summit může stát ne pro omezená rozhodnutí, jež budou hlavy vlád schopny a ochotny tentokrát učinit, nýbrž proto, že vůbec poprvé otevře závažnou diskusi na téma budoucího směrování Evropské unie.
K jedné věci v Nice skutečně dojde.
Bude jí formální přijetí Charty základních práv. Ve své současné podobě tento dokument podává přehled všech možných práv, kterých již občané Evropské unie požívají v souladu s existujícími zákony. Tato Charta neuděluje žádná nová práva a nelze ji ani uplatňovat u Evropského soudního dvora.
Jinými slovy je to pouhá reklamní eskamotáž, jejímž cílem je zatraktivnit Evropskou unii a která žádný skutečný užitek či prospěch nepřináší.
Ale i jako reklamní trik může být význam této Charty značný.
Ve článku 2 se například praví: „Každý má právo na život.
Nikdo nesmí být odsouzen k trestu smrti anebo popraven.“ Je jasné, že tento princip bude závazný pro všechny členské státy a pro všechny země ucházející se o členství v EU.
V Nice by se mělo rozhodnout o tom, zda tuto Chartu přičlenit k Dohodám o Evropské unii a dát jí tak platnost zákona.
Další podobnou otázkou bude, zda nadešel čas zjednodušit Dohody o Evropské unii, které jsou dnes matoucím propletencem obecných principů a složitých detailů.
Také toto zjednodušení by mohlo být zpočátku pojímáno jako reklamní trik: zpřístupnit Dohody voličům a přitom v zákonech nic neměnit.
Mohl by to ale zároveň být první, zásadní krok na cestě k vypracování evropské ústavy.
WASHINGTON – Vedoucí představitelé z celého světa intenzivně debatují o účelnosti zavedení bezletové zóny nad Libyí s cílem zabránit násilnostem, k nimž v této zemi dochází.
Někteří přitom poukazují na Bosnu, kde NATO v polovině 90. let příliš dlouho otálelo s ochranou civilního obyvatelstva coby důvodem k zásahu.
Jiní připomínají Rwandu, kde prezident Bill Clinton později vyjádřil lítost, že nezasáhl na záchranu životů nevinných lidí.
Dnešní situaci v Libyi však věrněji vystihuje tragédie v jižním Iráku na sklonku války v Perském zálivu před 20 lety.
Když koaliční síly v únoru 1991 drtily iráckou armádu, vybídl prezident George H. W.
Bush irácký lid, aby „vzal věci do svých rukou a donutil diktátora Saddáma Husajna odstoupit“. A když se pak iráčtí šíité, Kurdové a Arabové z mokřin mezi Eufratem a Tigridem vzbouřili proti Husajnovi, domnívali se, že je americké jednotky ochrání před větší palebnou sílou brutálního diktátora.
Když však irácké útočné vrtulníky a elitní vojáci začali masakrovat vlastní lid, dostaly koaliční síly rozkaz držet se zpátky.
Svět tak jen přihlížel masakru tisíců Iráčanů.
Situace v dnešní Libyi není totožná.
Libyjský lid, inspirovaný událostmi v Tunisku a Egyptě, spontánně povstal proti čtyři desetiletí trvajícímu útisku ze strany plukovníka Muammara Kaddáfího.
Přízrak, který mi nedává spát, se však nezměnil – je to představa, jak obyčejní lidé čelí letecké síle a dobře vyzbrojeným vojákům autokrata a spoléhají na to, že je před masakrem ochrání svobodný svět, který jim předtím tleskal a slovně podpořil jejich statečnost.
Kaddáfího jednotky se zatím spoléhají na leteckou sílu selektivně.
Kaddáfí je však chytrý.
Obávám se, že se buďto rozhodl nechat opozici vykrvácet, místo aby na sebe přivolal globální akci rozsáhlým masakrem, anebo vyčkává, až se ukáže, že svět není ochoten zasáhnout – a v tom okamžiku by mohl začít ve velkém zabíjet civilisty.
Nemůžeme čekat, až k tomu dojde.
Musíme ihned podniknout konkrétní kroky, abychom byli připraveni zavést okamžitě bezletovou zónu, pokud Kaddáfí začne využívat letectvo k zabíjení velkého počtu civilistů.
A k vybudování široké podpory pro bezletovou zónu je naléhavě zapotřebí diplomacie.
Základní souhlas by měl vzejít z Organizace spojených národů, kde by se měla okamžitě zahájit diskuse o rezoluci autorizující bezletovou zónu.
Čína a Rusko již vyjádřily výhrady.
Pokud Rada bezpečnosti neschválí akci, pak ti z nás, kdo jsou odhodláni chránit libyjské civilisty, budou v případě eskalace násilí postaveni před obtížnější volbu.
Naše diplomatické úsilí proto musí jít nad rámec OSN.
Důležitá je podpora NATO a Africké unie.
A abychom se vyhnuli dojmu, že NATO nebo USA útočí na další muslimskou zemi, je zapotřebí rovněž podpora arabského světa.
Na této frontě se objevují slibné signály.
Šest arabských členů Rady pro spolupráci zemí v oblasti Perského zálivu již vyzvalo OSN k zavedení bezletové zóny.
Liga arabských států podobný návrh schválila.
Zejména muslimské země by měly podpořit přípravy na intervenci, pokud se spirála násilí vymkne kontrole.
Nesmíme dopustit, aby si Kaddáfí myslel, že může beztrestně masakrovat vlastní lid. A nesmíme mu dát volné ruce k tomu, aby zvyšoval smrtící sílu útoků nasazením letectva.
Nedokáže-li OSN schválit rezoluci o zavedení bezletové zóny, pak musí být USA a jejich spojenci v NATO a v arabském světě připraveni zabránit podobnému masakru, k jakému došlo v roce 1995 ve Srebrenici, kde bylo povražděno více než 8000 bosenských mužů a chlapců.
Vyhlášení bezletové zóny jistě nebude všelék.
Pravděpodobně nevychýlí rovnováhu sil, pokud se situace v Libyi zhorší a přeroste v občanskou válku se vším všudy.
Bezletová zóna by však eliminovala letecké útoky a zachránila životy civilistů.
Je to nástroj, který bychom měli být připraveni použít, pokud si to situace vyžádá, a který by vyslal opozici signál, že není sama.
Než však mezinárodní společenství k tomuto rozhodnutí dospěje, musí poskytnout humanitární pomoc a zásilky zdravotnického materiálu povstalcům ve východní Libyi.
Nesmíme dopustit, aby vyhladověli a nechali se porobit.
Možností, která by na stole být neměla, je nasazení amerických pozemních sil. Nikdo si nepřeje, aby američtí vojáci zabředli do další války, tím méně v další muslimské zemi.
A jak uvedl prezident Barack Obama, libyjský lid nesmí být zbaven plné zodpovědnosti za svůj osvobozenecký boj a Kaddáfí nesmí získat vítaného nepřítele a obětního beránka.
Snad už jen pouhá hrozba zavedení bezletové zóny odradí Kaddáfího piloty od zabíjení vlastních lidí z vrtulníků a stíhaček.
Pokud ne, měli bychom dát jasně najevo, že budeme stát v čele snahy svobodného světa zabránit nesmyslnému masakrování dalších libyjských občanů šílencem odhodlaným udržet se za každou cenu u moci.
USA a světové společenství by také měly dát jasně najevo – stejně jako jsme to učinili v Bosně a Kosovu –, že zaujímají jednotný postoj proti hrdlořezovi, jenž zabíjí muslimy.
LONDÝN – Zkraje tohoto týdne skupina bezmála 100 význačných Evropanů předala otevřený dopis lídrům všech 17 zemí eurozóny.
Dopis mnoha slovy říkal, co teď už evropští lídři podle všeho pochopili: problém nemohou nadále „postrkovat před sebou“.
Neméně důležité je, že dnes už chápou, že nestačí zajistit, aby vlády dokázaly financovat svůj dluh za rozumných úrokových sazeb, ale že se též musí vypořádat se slabinami evropské bankovní soustavy.
Problémy Evropy s&nbsp;bankovnictvím a suverénními dluhy se vzájemně posilují.
Pokles cen státních dluhopisů odhalil podkapitalizaci bank, zatímco vyhlídky, že vlády budou muset financovat rekapitalizaci bank, zvyšují u státních dluhopisů rizikové prémie.
Představa, že za situace, kdy se jejich akcie prodávají za zlomek účetní hodnoty, budou muset shánět dodatečný kapitál, působí na banky jako silná pobídka ke snižování vlastních bilancí tím, že odvolávají přiznané úvěrové limity a zmenšují si zápůjční portfolia.
Evropští lídři teď zvažují co dělat a jejich příští krok bude mít osudové následky, neboť trhy buď uklidní, anebo je přivede ke krajnostem.
Všichni se shodnou, že Řecko potřebuje spořádanou restrukturalizaci, protože neřízený krach by mohl způsobit zhroucení eurozóny.
Co se však týká bank, obávám se, že lídři eurozóny uvažují o některých nevhodných krocích.
Konkrétně hovoří o rekapitalizaci bankovní soustavy, namísto podpory prostřednictvím garancí.
A chtějí ji provádět stát od státu, nikoliv na úrovni eurozóny jako celku.
Existuje k&nbsp;tomu dobrý důvod: Německo nechce hradit rekapitalizaci francouzských bank.
Je sice pochopitelné, že na tom kancléřka Angela Merkelová trvá, ale zavádí ji to špatným směrem.
Dovolte mi přesněji vymezit úzkou cestičku, která by Evropě umožnila projít tímto minovým polem.
Za bankovní soustavu je potřeba nejprve dát záruky a až později ji rekapitalizovat.
Teď si vlády rekapitalizaci bank nemohou dovolit; nezůstal by jim dostatek prostředků k&nbsp;řešení problému suverénního dluhu.
Rekapitalizovat banky vyjde mnohem levněji, až krize odezní a státní dluhopisy i akcie bank se vrátí na normální hladiny.
Vlády však mohou zajistit věrohodné garance, díky své daňové pravomoci.
Aby eurozóna dokázala tuto sílu mobilizovat, bude potřebovat novou právně závaznou dohodu – ne změnu Lisabonské smlouvy (což by přivodilo příliš mnoho komplikací), ale novou dohodu – a vyjednávání a ratifikace takové úmluvy bude vyžadovat čas. Do té doby ale vlády mohou povolat Evropskou centrální banku, za niž už členské státy eurozóny daly plné záruky na principu pro rata.
Výměnou za záruku by přední banky eurozóny musely souhlasit, že budou dodržovat pokyny ECB.
Jde o radikální krok, který je však za současných okolností nezbytný.
ECB, jednající z&nbsp;podnětu členských států, má dostatečnou přesvědčovací sílu: mohla by bankám uzavřít své zlevněné příležitosti a vlády by mohly obsadit ústavy, které by odmítly spolupráci.
ECB by pak bankám dala pokyn k&nbsp;zachování úvěrových limitů a zápůjčních portfolií, přičemž by ostražitě sledovala rizika, která přebírají na vlastní účet.
To by odstranilo jednu ze dvou hlavních hnacích sil současného tržního rozvratu.
S&nbsp;druhou hnací silou, nedostatkem prostředků ke splácení suverénních dluhů, by se ECB mohla vypořádat snížením své diskontní sazby, pobídnutím vlád v&nbsp;nesnázích k&nbsp;emisi státních pokladničních poukázek a&nbsp;povzbuzením bank k&nbsp;jejich odběru (tuto myšlenku mi vnukl Tommaso Padoa-Schioppa).
Poukázky by bylo možné kdykoli odprodat ECB, takže by se rovnaly hotovosti; budou-li však vynášet víc než vklady u ECB, banky zjistí, že je výhodnější si je ponechat.
Vlády by v&nbsp;tomto nouzovém období za velmi nízké náklady uspokojily v&nbsp;dohodnutých mezích své finanční potřeby a ECB by neporušila článek 123 Lisabonské smlouvy.
Tato opatření by byla dostatečná k&nbsp;uklidnění trhů a překonání akutní fáze krize.
Rekapitalizace bank by do té doby měla počkat; okamžitě je nutné zalepit pouze díry vzniklé restrukturalizací řeckého dluhu.
V&nbsp;souladu s&nbsp;požadavkem Německa by dodatečný kapitál pocházel nejprve z&nbsp;trhu a pak od jednotlivých vlád – a z&nbsp;Mechanismu evropské finanční stability (EFSF) až jako východisko z&nbsp;nouze, takže by byla zachována palebná síla EFSF.
Nová dohoda v&nbsp;rámci eurozóny, dojednaná v&nbsp;klidnější atmosféře, by měla nejen kodifikovat postupy zavedené během stavu nouze, ale také položit základy strategie hospodářského růstu.
Během nouzového období bude nevyhnutelné fiskální omezování a úsporná opatření; dlouhodoběji se ale bez růstu ukáže jako neudržitelné jak dluhové zatížení, tak samotná Evropská unie.
PRAHA – Globální finanční krize sice plní všechny titulky, ale neměli bychom dopustit, aby její řešení zastínilo další životně důležitá témata.
Na Blízkém východě například Izraelci a Palestinci – jakož i mnoho dalších lidí z celého světa – začínají věřit, že jednání o trvalém statusu, který by předurčil budoucnost Palestiny, nikam nevedou.
Situace je možná slibnější, než vypadá, ale nikdo nemůže popřít, že naděje na skutečné změny v regionu od opětovného zahájení rozhovorů přede dvěma lety pohasly.
Tato ztráta víry bohužel vytváří dynamiku, která bude sama o sobě bránit ústupkům potřebným k nalezení trvalé dohody.
Protože se na obzoru rýsuje slepá ulička, je životně důležité pracovat v těch oblastech, kde mají intenzivní jednání potenciál přinést rychlé výsledky.
Jednou z takových oblastí je pitná voda.
Na celém Blízkém východě je voda bezpečnostním tématem.
Lidé si dnes uvědomují dvě důležitá fakta.
Za prvé že státy, jejichž nároky na vodu byly ve vzájemném konfliktu, nacházely v dějinách způsoby, jak spíše spolupracovat než bojovat.
Dokonce i během 60 let konfliktu v Jordánském údolí byla voda častěji předmětem spolupráce než střetů.
A za druhé je nedostatek vody jen zřídkakdy absolutní a ještě méně často vysvětluje chudobu.
Citujme ze Zprávy Organizace spojených národů o lidském rozvoji pro rok 2006: „Na světě je více než dost vody pro domácí účely, pro zemědělství i pro průmysl… Nedostatek vzniká prostřednictvím politických procesů a institucí, které znevýhodňují chudé.“
Téměř všechny země na Blízkém východě však spotřebovávají více vody, než jí na obnovitelném základě přitéká.
Vody jednoduše není dost na všechno, nač ji tyto země chtějí používat, a tato situace se bude pouze zhoršovat.
Přesto ani v Palestině není klíčovým problémem spojeným s vodou žízeň, nýbrž zastavený hospodářský rozvoj.
Z krátkodobého hlediska potřebuje Palestina více vody, aby zajistila zaměstnanost a příjmy ze zemědělství; z dlouhodobějšího hlediska jsou pak zapotřebí změny ve vzdělávání, kultuře a politice, aby se zde vyvinula schopnost se adaptovat.
Vzhledem ke klimatu a geografickým podmínkám v regionu je nevyhnutelně nutné se o vodní zdroje dělit.
Lidský život však bude udržitelný pouze v případě, že voda bude sdílena racionálně a s ohledem na křehkou ekologii regionu.
Je zřejmé, že žádná konečná dohoda o vodě nebude možná, dokud se zúčastněné strany neshodnou na hranicích mezi izraelským a palestinským státem a nějakým způsobem se nevyřeší otázka izraelských osad na západním břehu Jordánu.
Prozatímní řešení otázek týkajících se vody však nemusí čekat na konečné vyřešení velkých témat.
Nalezení racionálních způsobů, jak sdílet vodu a společně s ní hospodařit, může být snazší než vyřešení „velkých“ otázek.
Voda by dokonce mohla pomoci vytvořit atmosféru úspěchu, která napomůže pokroku v dalších oblastech.
Dobrou zprávou je, že množství vody potřebné k pití, vaření, dalším domácím činnostem a hygieně je malé.
Většina vody se spotřebuje na pěstování plodin, takže pokud je ekonomika státu zdravá, existuje prostor pro úsporu vody dovozem většího procenta potravin, byť si každý stát bude chtít z bezpečnostních důvodů udržet určitou zajištěnou domácí nabídku.
Špatnou zprávou je, že vodu na rozdíl od půdy nelze jednoduše rozdělit.
Voda teče na povrchu i v podzemí.
Během pohybu se mění co do množství i kvality a podporuje různé ekosystémy.
Poptávka po vodě se navíc v čase mění.
Zemědělství se dnes podílí na izraelském HNP jen několika málo procentními body, v důsledku čehož potřebuje ekonomika této země méně vody než kdysi.
Přesně stejná změna pravděpodobně čeká i Palestinu, avšak zatím nenastala.
Jen málokterý Izraelec popírá, že Palestinci potřebují více vody.
Stejně tak panuje široká shoda, že část vody, kterou momentálně spotřebovávají Izraelci, bude muset být dána k dispozici Palestincům.
Současná jednání se budou zákonitě týkat práv na vodu, což se již nejeví jako příliš sporná otázka, a rozhovory mohou navrhnout různé mechanismy plného převodu vodního hospodářství v některých případech a sdíleného vodního hospodářství v jiných.
O těchto otázkách lze bezesporu jednat.
Bezpochyby lze nalézt nějakou flexibilní a udržitelnou formuli, která bude téměř jistě obsahovat přechodné období, aby se obě strany mohly přizpůsobit a vyrovnat se se svými odlišnými systémy vodohospodářství i se změněnými podmínkami a institucemi v budoucnu.
Výchozím bodem by se přitom měl stát princip spravedlivého rozdělení vodních zdrojů tak, aby uspokojovalo naléhavou potřebu další vody pro Palestince.
Vše ostatní lze vyřešit.
Sdílení vody si žádá pružné, nepřetržité a kooperativní vodohospodářství založené na dohodnutých právech a závazcích a také mechanismy průběžného monitoringu a řešení sporů.
K tomu by se měl přidat ještě jeden důležitý bod: pro úspěšné vodohospodářství bude klíčová rozsáhlá účast veřejnosti a průhlednost samotného procesu i jeho výsledků.
Věříme, že pokrok v mírovém procesu a při nacházení řešení otázek spojených s vodou mezi Izraelem a Palestinou zároveň pomůže odblokovat pokrok v širším regionu, mezi jednotlivými stranami na řekách Jordán, Así, Tigris a Eufrat.
Voda může být katalyzátorem regionální spolupráce, který otevírá cestu k budoucímu rozsáhlému „Společenství vody a energie“ s cílem zlepšit lidské prostředí.
Na takovém fóru by voda a sluneční energie mohly v tandemu napomoci posunout Blízký východ od konfliktu ke spolupráci.
Náklady na nečinnost nebo na pouhé předstírání činnosti by byly pro všechny lidi na Blízkém východě pravděpodobně vysoké.
Budoucí vodohospodářská politika by již neměla být pokládána za prodloužení současné politiky, nýbrž spíše za novou příležitost.
Voda je podstatou života.
Potřebují ji lidé v Palestině i v Izraeli; potřebují ji lidé v celém regionu.
Spolupráce na jejím zajištění představuje jedinou cestu vpřed.
NEW HAVEN – Procházíme právě boomem populární ekonomie: knih, článků, blogů a veřejných přednášek, jež bedlivě sleduje široká veřejnost.
Nedávno jsem se na výročním sjezdu Americké ekonomické asociace v&#160;Denveru zúčastnil panelové diskuse právě o tomto fenoménu.
Z&#160;diskuse vyplynul zřetelný paradox: boom populární ekonomie přichází v&#160;době, kdy široká veřejnost podle všeho ztratila důvěru v&#160;profesionální ekonomy, protože téměř nikomu z&#160;nás se nepodařilo předpovědět současnou hospodářskou krizi, největší od Velké hospodářské krize, nebo před ní alespoň varovat.
Proč si tedy veřejnost kupuje víc knih napsaných profesionálními ekonomy?
Nejzajímavější vysvětlení, které jsem slyšel, bylo, že ekonomie začala být poutavější, protože už nebudí dojem dovršené a uzavřené disciplíny.
Není velká zábava číst knihu nebo článek tvrdící, že ekonomické prognózy je nejlépe přenechat počítačovým modelům, k&#160;jejichž pochopení byste vy, obyčejný čtenář, potřeboval doktorát.
A veřejnost má vlastně pravdu: přestože se tyto modely opírají o poněkud vědecký základ, mohou se ohromně mýlit.
Občas je zapotřebí vypnout autopilota a sami přemýšlet, a když nastane krize, využít co nejlépe vlastní lidský rozum.
Všichni účastníci panelové diskuse tím či oním způsobem prohlásili, že populární ekonomie napomáhá výměně názorů mezi specializovanými ekonomy a širší veřejností – dialogu, který nikdy nebyl významnější než dnes.
Vždyť většina ekonomů nástup aktuální krize neviděla zčásti proto, že se odstřihli od toho, co lidé v&#160;reálném světě dělají a co si myslí.
Úspěšná populární ekonomie vyžaduje čtenáře či posluchače, v&#160;jistém smyslu spolupracovníka.
To samozřejmě znamená, že ekonomové musí být ochotní zařadit do výkladu nové a originální teorie, které se ještě mezi profesionálními specialisty nestaly přijímanou doktrínou.
Až donedávna se mnozí profesionální ekonomové zdráhali napsat populárně naučnou knihu.
Jistěže, při posuzování kandidáta na profesorskou definitivu či povýšení by se neprojevila příznivě.
Poněvadž neobsahuje vzorce ani statistické přehledy, argumentovali by, nejedná se o seriózní práci, která by byla hodna akademické pozornosti.
Ještě horší je, že přinejmenším donedávna by se komise hodnotící ekonoma patrně domnívala, že napsat populárně naučnou knihu o ekonomii, která neopakuje zavedené poznatky oboru, může být profesně neetické.
Jen si představte, jak by lékařská obec pohlížela na jednoho ze svých členů, který by široké veřejnosti doporučoval terapii, jež dosud neprošla kontrolou příslušných úřadů.
Zdravotničtí profesionálové vědí, jak často se u zdánlivě slibné nové terapie po důkladném prověření ukáže, že nefunguje, anebo že je dokonce škodlivá.
Existuje rigorózní postup vědeckého přezkumu navrhovaných nových léčebných postupů, spojený s&#160;odbornými časopisy, které dohlížejí na vysoké badatelské standardy.
Obcházet tento proces a propagovat nové, neotestované nápady široké veřejnosti je neprofesionální.
Během desítek let před propuknutím nynější finanční krize ekonomové postupně začali na sebe a svou profesi pohlížet stejným způsobem, povzbuzováni výzkumnými trendy.
Když kupříkladu po roce 1960 Chicagská univerzita začala za pomoci sálového počítače Univac vytvářet magnetický pásek se systematickými informacemi o milionech akciových cen, mělo se za to, že značná část vědeckého zkoumání vlastností cen akcií potvrzuje „hypotézu efektivních trhů“.
Myslelo se, že konkurenční síly, z&#160;nichž vyrůstají akciové burzy, tlačí ceny všech cenných papírů k&#160;jejich fundamentálním hodnotám.
Všechny modely obchodování, které se nezakládaly na této hypotéze, byly označovány za omyl, anebo rovnou za podvod.
Věda zvítězila nad burzovními zasvěcenci – nebo to tak aspoň vypadalo.
Finanční krize uštědřila přílišné důvěře ve vědeckou ekonomii smrtící ránu.
Nejde jen o to, že profese krizi nepředpověděla.
Její modely, brány doslovně, občas říkaly, že ke krizi tohoto rozsahu dojít ani nemůže.
Lze to interpretovat tak, že ekonomická obec plně nezohledňovala lidskou složku ekonomiky, složku, kterou nelze redukovat na matematickou analýzu.
Relativně malá skupinka profesionálních ekonomů, již před současnou krizí varovali, byli, zdá se, lidé, kteří nejenže četli odbornou vědeckou literaturu, ale také dávali prostor osobnějším úvahám: intuitivním srovnáním s&#160;historickými událostmi, úsudkům o spekulativním obchodování, cenových bublinách a stabilitě důvěry, hodnocením morálních záměrů ekonomických aktérů a dojmům vyvolaným poklidnou spokojeností uspavší hlídací psy.
Těmito úvahami se zaobírali ekonomové obeznámení s&#160;řízením byznysu u nás – s&#160;jeho inspiracemi, přesvědčeními, úskoky a pohnutkami.
Jejich názory nikdy nebylo možné předložit odbornému časopisu ani posoudit způsobem, jakým se hodnotí nové lékařské postupy.
Neexistuje žádná zavedená vědecká metoda, která by jejich platnost uměla dokázat.
Ovšemže ekonomie je v&#160;mnoha směrech věda a práce našich akademiků a jejich počítačových modelů má opravdový význam.
Ekonom Edwin R.&#160;A. Seligman však už v&#160;roce 1889 prohlásil: „Ekonomie je věda společenská, tj. věda etická, a tudíž historická… Nejedná se o vědu přírodní, a tudíž nejde o vědu exaktní ani ryze abstraktní.“
Pro mne a bezesporu i pro ostatní účastníky panelové diskuse platí, že součástí práce s&#160;neexaktními aspekty ekonomie je poctivě hovořit k&#160;širší veřejnosti, hledět si z&#160;očí do očí, učit se od lidí, číst emaily, které posílají, a pak zpytovat svědomí při určování, zda moje z&#160;nejmilejších teorií má skutečně blízko k&#160;pravdě.
NEW YORK – Kam má americké a světové hospodářství namířeno?
Loni tuto debatu vedly dva tábory.
Jeden tvrdil, že recese ve Spojených státech bude ve tvaru V – krátká a mělká.
Měla trvat jen osm měsíců, tak jako dvě předchozí recese let 1990-1991 a 2001, a svět měl být od smrštění USA izolovaný.
Další, včetně mě, prohlašovali, že vzhledem k přemíře zadluženosti soukromého sektoru (domácností, finančních ústavů a obchodních firem) půjde o recesi ve tvaru U – dlouhou a hlubokou.
Tvrdili jsme, že bude trvat asi 24 měsíců a že se svět před kontrakcí USA neuchrání.
Dnes, 20 měsíců po začátku americké recese, která se v létě roku 2008 rozsáhlými spoji rozšířila do celého světa, už přesvědčení o odloučené recesi USA ve tvaru V ztratilo půdu pod nohama.
Probíhá nejhorší americká a globální recese za 60 let.
Pokud se USA z recese zotaví do konce roku, což je pravděpodobné, jednalo by se o recesi třikrát delší a asi pětkrát hlubší – ve smyslu kumulativního propadu výstupu – než předchozí dvě.
Dnešní konsenzus mezi ekonomy říká, že recesi už máme za sebou, že se americká i světová ekonomika svižně vrátí k růstu a že riziko recidivy nehrozí.
Žel bohu, tento nový konsenzus se možná mýlí stejně, jako se v posledních třech letech mýlili zastánci scénáře recese ve tvaru V.
Data z USA – rostoucí nezaměstnanost, ubývající spotřeba domácností, stále klesající průmyslová výroba a slabý realitní trh – naznačují, že americká recese ještě trvá.
Obdobná analýza mnoha dalších vyspělých ekonomik ukazuje, že dno je tak jako v USA poměrně blízko, ale ještě jsme ho nedosáhli.
Většina rozvíjejících se ekonomik se už asi vrací k růstu, ale jejich výkon je výrazně pod jejich potenciálem.
Navíc je z mnoha příčin pravděpodobné, že růst ve vyspělých zemích přinejmenším několik let zůstane mdlý a zřetelně pod úrovní trendu.
První příčina bude zřejmě brzdit růst nadlouho: domácnosti se musí vymanit z dluhů a více šetřit, což na léta sešněruje spotřebu.
Zadruhé, finanční soustava – jak banky, tak nebankovní instituce – je vážně pošramocená.
Chybějící robustní růst úvěrů bude dusit soukromou spotřebu i investiční výdaje.
Zatřetí, podnikový sektor se vyrovnává s přebytkem kapacit, a pokud bude růst bezkrevný a přetrvají deflační tlaky, pravděpodobným výsledkem bude nevýrazné zotavení ziskovosti.
Podniky tudíž zřejmě nebudou zvyšovat kapitálové výdaje.
Začtvrté, opětovné zadlužování veřejného sektoru obrovskými fiskálními deficity a hromaděním dluhu vytváří riziko, že vytěsní oživení útrat soukromého sektoru.
Účinky politického stimulu se navíc zkraje příštího roku vytratí, takže k podpoře setrvalého růstu bude zapotřebí silnější soukromé poptávky.
Domácí soukromá poptávka, zejména spotřeba, je v současnosti chabá; v nadměrně utrácejících zemích (USA, Velká Británie, Španělsko, Irsko, Austrálie, Nový Zéland atd.) slábne, kdežto v přespříliš spořivých zemích (Čína, Asie, Německo, Japonsko atd.) nepřibývá tak rychle, aby vykompenzovala úbytek čistých exportů těchto zemí.
Dochází tudíž ke globálnímu oslabování agregátní poptávky vůči nadbytku kapacity nabídky, což bude brzdit robustní globální ekonomické oživení.
Existují dva důvody k obavám z recese se dvěma propady.
Zaprvé, strategie odklonu od měnového a fiskálního uvolňování může být zpackaná, protože tvůrci politik to schytají, ať už udělají krok vpřed, anebo se drží zpátky.
Vezmou-li vážně své fiskální deficity (a potenciální monetizaci těchto schodků) a zvýší daně, omezí výdaje a vysají nadbytečnou likviditu, mohli by už beztak slabému oživení podrazit nohy.
Jenže pokud rozsáhlé rozpočtové deficity zachovají a budou je nadále monetizovat, v určitou chvíli – až poněkud ochabnou současné deflační tlaky – se vzbouří trhy s dluhopisy.
V takovém okamžiku se zvýší inflační očekávání, vzrostou dlouhodobé výnosy vládních dluhopisů a to vytěsní oživení.
Druhý důvod k obavám z recese se dvojím propadem se týká skutečnosti, že ceny ropy, energií a potravin mohou růst rychleji, než budou ospravedlňovat ekonomické fundamenty, a dále by je mohla zvyšovat ještě hradba aktiv pasoucích po likviditě, jakož i spekulativní poptávka.
Ropa za 145 dolarů za barel se loni pro globální hospodářství stala poslední kapkou, neboť USA, Evropě, Japonsku, Číně, Indii a dalším ekonomikám dovážejícím ropu způsobila silný příjmový šok.
Kdyby snad spekulativní síly překotně vyhnaly cenu ropy ke 100 dolarům za barel, světová ekonomika, sotva se postavivší na nohy, by kontrakční šok nemusela vydržet.
Konec této vážné celosvětové recese bude tedy na konci letošního roku blíž než teď, oživení nebude ve vyspělých ekonomikách robustní, ale spíše mdlé a hrozí sílící riziko recese se dvěma propady.
Nedávné vzestupy trhu v oblasti akcií, komodit a úvěrů mohly předehnat zlepšení v reálné ekonomice.
Je-li tomu tak, korekce na sebe nenechá dlouho čekat.

LONDÝN – Evropští představitelé se s řeckým dluhovým problémem vypořádali žalostně.Hlavy vlád Evropské unie a Evropská centrální banka zkraje odmítly představu angažmá Mezinárodního měnového fondu, aniž však měly záložní plán.Jen stěží se lze vyhnout úsudku, že částečnou motivací k tomu byla nechuť francouzského prezidenta Nicolase Sarkozyho dívat se, jak na záchranu eurozóny z Washingtonu přijíždí Dominique Strauss-Kahn, generální ředitel MMF.Ovšemže pro příští francouzské prezidentské volby je Strauss-Kahn pravděpodobným socialistickým vyzyvatelem Sarkozyho.

Je Řecko příslovečným „kanárem v dole“ – varováním, které nám říká, že evropská měnová unie je na pokraji rozpadu, kdy tři země z proslulé skupiny „vepřů“ čili PIGS (Portugalsko, Itálie a Španělsko) čekají v řadě na dominový pád?George Soros se obává, že tomu tak může být, a dává eurozóně jen 50% naději na přežití v její současné podobě.

Epizoda nepochybně zdůraznila nedostatky ve správě eura – nedostatky, jež pro ty, kdo se na vzniku společné měny podíleli, nejsou překvapením.Helmut Kohl, jeden z hlavních tvůrců eura, v roce 1991 prohlásil, že „představa udržení hospodářské a měnové unie po delší dobu bez politické unie je mylná“.Margaret Thatcherová z opozičního tábora ve svých pamětech zase píše:„Jsem přesvědčena, že jednotná evropská měna nevyhnutelně špatně dopadne, ekonomicky, politicky, ba společensky, třebaže je stále nejasné, kdy, při jaké příležitosti a s jakými důsledky k tomu dojde.“Řecký překlad její knihy by teď zřejmě šel na odbyt.

Mnozí evropští lídři sice ani s jednou z těchto apokalyptických prognóz nemusí souhlasit, a přece spějí k názoru, že změna je nutná a že řecký případ odhalil kaz v samotném jádru projektu.Sarkozy například oživil odvěkou francouzskou argumentaci ve prospěch jisté formy ekonomické vlády v Evropě coby protiváhy ECB.
Francouzi tento návrh obvykle prosazují, aby získali určitou páku na měnová rozhodnutí ECB, která občas pokládají za nepřátelská vůči růstu a zaměstnanosti, anebo aby ostatním zemím bránili v pokračování nečestných daňových politik (přičemž jako „nečestná“ se obvykle definuje sazba daně nižší než příslušná sazba ve Francii).
Němci dříve tyto argumenty shazovali ze stolu, ale teď na ně trochu víc slyší.Německý ministr financí Wolfgang Schäuble se však zaměřuje na problematiku členů ve finanční tísni a předložil návrh na vznik Evropského měnového fondu (EMF), který by poskytoval pomoc zemím, jež se dostanou do potíží tak jako Řecko, zhruba podle modelu MMF.
Tato myšlenka má v sobě logiku.Nevýhodou je, že by vyžadovala změnu v evropských úmluvách, což zase vyžaduje jednomyslné rozhodnutí 27 zemí a v některých státech úspěch v referendu, mimo jiné v Británii, pokud tam v nadcházejících všeobecných volbách zvítězí konzervativci Davida Camerona.
Po negativních výsledcích referend ve Francii, Nizozemsku a Irsku nad otázkou evropské ústavní reformy je téměř nepředstavitelné, že by hlavy vlád EU souhlasili s tím, že se znovu vydají toutéž cestou.Rozhodně by nebylo možné ničeho dosáhnout v časových lhůtách, které by ostatním „čuníkům“ ze skupiny PIGS přinesly jistou úlevu.To by z nich dřív byl prejt a jitrnice, než by se vůbec dospělo k nějaké dohodě.




V krátkodobém výhledu tedy bude nutné využít MMF, bude-li tento typ pomoci potřebný, a Sarkozy bude muset spolknout svou hrdost.Je ale v dlouhodobém horizontu skutečně zapotřebí EMF?Myslím, že ne.Nezbytně nutná není podle mého názoru ani evropská ekonomická vláda.Potřebná je ovšem kolektivní dohoda na fiskální kázni a oživení Paktu stability a růstu, od něhož se nemoudře ustoupilo – je ironií, že právě tehdy, když se jeho pravidla zdála příliš těsná Francouzům a Němcům.
Evropští lídři by měli nahlédnout do pojednání „Euro – měna bez státu“ od Otmara Issinga, jež bylo zveřejněno v prosinci 2008, ještě před propuknutím dluhové krize.Issing, hlavní ekonom ECB v letech jejího formování, ví o tom, jak měnová unie v praxi funguje, víc než kterýkoli jiný smrtelník.Má za to, že „Pakt stability a růstu obsahuje pravidla, která jsou pro fungování měnové unie nezbytná.Není třeba, aby koordinace makroekonomických politik šla ještě za tato pravidla.“


Evropa nepotřebuje francouzský plán koordinace daňových politik ani další MMF, ale je nutné zachovávat fiskální kázeň, aby se zabránilo tomu, že se některé země povezou načerno, jak podle všeho udělali Řekové.Předpokládali zřejmě, že zbytek Evropy bude pokračující vysoké deficity přehlížet a že díky členství v eurozóně bude trh na jejich dluhy pohlížet stejně jako na německé státní dluhopisy, ovšem emitované přátelskými a přívětivými lidmi v příjemné atmosféře a se sklenkou ouza mimo protokol.

Původní Pakt počítal se stropem fiskálních deficitů ve výši 3 % HDP, s výjimkou mimořádných okolností.Investoři dobře rozumí tomu, že právě teď takové okolnosti nastaly a že tedy bude nějakou dobu trvat, než se na tuto úroveň vrátíme.Mělo by ale jít o jasný cíl, přičemž MMF by měl poskytovat průběžnou pomoc, aby zajistil přechodné financování tam, kde je třeba, a politický štít pro vlády, které budou muset zavádět rázná opatření na poli veřejných výdajů a daní.

Fiskální kázeň nepůsobí tak vizionářsky jako „ekonomická vláda“.Jenže EU trpí přemírou „vize“ a nedostatkem praktických rozpočtových opatření.Je načase obnovit v této věci rovnováhu, jinak se zhmotní Sorosova temná předpověď.
PRINCETON – 1.&nbsp;února se sešla Rada bezpečnosti Organizace spojených národů, aby zvážila návrh Arabské ligy na ukončení násilí v&nbsp;Sýrii.
Spojené státy zastupovala ministryně zahraničí Hillary Clintonová.
Vprostřed svých komentářů přestala hovořit k&nbsp;syrskému velvyslanci, který byl v&nbsp;místnosti, i k&nbsp;syrské vládě a promluvila přímo k&nbsp;syrskému lidu.
Řekla, že ke změně v&nbsp;Sýrii by bylo zapotřebí, aby Syřané všech vyznání a etnických kořenů spolupracovali a ochraňovali a dodržovali práva menšin.
Pokračovala oslovením těchto menšin: „Slyšíme vaše obavy a ctíme vaše touhy.
Nedovolte současnému režimu, aby jich využil k&nbsp;prodlužování nastalé krize.“ Syrským obchodním, vojenským a dalším lídrům řekla, že si musí uvědomit, že jejich budoucnost se opírá o stát, nikoli o režim. „Sýrie nepatří jednomu muži a jeho rodině, ale 23 milionům svých občanů.“
Hovořit přímo k&nbsp;občanům – vnímat obyvatele země stejně jako tamní vládu – není jen řečnický prostředek.
Zatímco mnozí zahraničněpolitičtí experti se zaměřují na americký „příklon k&nbsp;Asii“, Clintonová uskutečňuje také méně medializovaný, ale neméně významný příklon k&nbsp;lidu.
Zavedla politiky, programy a institucionální reformy nastavené tak, aby vedle tradičních vztahů mezi vládami podporovaly diplomacii směřující od vlády ke společnostem a mezi společnostmi.
Tyto iniciativy sice neplní přední stránky novin, ale postupně transformují velkou část americké zahraniční politiky.
V&nbsp;lednu ministerstvo zahraničí představilo nový úřad pro bezpečnost civilistů, demokracii a lidská práva, jejž vede ministerská náměstkyně Maria Oterová.
Úřad spojuje agentury, které se zaměřují na vymáhání mezinárodního práva, potírání terorismu a rekonstrukci a stabilizaci, s&nbsp;agenturami pověřenými rozvojem demokracie, lidských práv a humanitární pomoci pro uprchlíky a migranty.
Logiku, z&nbsp;níž tato iniciativa vychází, vysvětluje Oterová odkazem na „ochranu osob“.
Ta vyžaduje „nejen působení státu vůči státu“, ale také práci „s&nbsp;hráči a aktéry mimo tradiční kanály, v&nbsp;nichž jsme se dosud angažovali“.
Nahlíženo z&nbsp;této perspektivy, k&nbsp;potírání terorismu patří vyvracení teroristické propagandy pomocí strategických komunikačních kampaní.
K&nbsp;potlačování násilí narkogangů patří spolupráce s&nbsp;mexickým telekomunikačním magnátem Carlosem Slimem na vývoji nástrojů, jež obyčejným občanům umožní prostřednictvím textové zprávy anonymně hlásit násilnosti a policii sledovat výsledky.
Posilování demokracie znamená spolupráci s&nbsp;keňskými vývojáři platformy mapující krize, která dá každému s&nbsp;mobilním telefonem možnost zaslat textovou zprávou informaci o volebních podvodech či o násilí do centrální monitorovací stanice.
Na úrovni vztahu jedné země ke druhé znamená příklon k&nbsp;lidu komunikaci s&nbsp;egyptskými blogery stejně jako s&nbsp;vládnoucí Nejvyšší radou ozbrojených sil, svolávání mladých podnikatelů v&nbsp;Tunisku, Alžírsku a Maroku a jejich spojování se zdroji financí a poučení a využívání sociálních médií v&nbsp;Rusku s&nbsp;cílem odrazit vládní snahy očernit amerického velvyslance.
Na oficiální úrovni to zase znamená, že USA společně s&nbsp;Brazílií financují Partnerství pro otevřené vládnutí, které sdružuje vlády odhodlané posílit transparentnost, zodpovědnost a účast občanů a využívá vzájemného kolegiálního tlaku a otevřeného vykazování výsledků, aby naléhalo na dodržování těchto závazků.
Uvažuje-li se o zemích v&nbsp;těchto komplexních souvislostech, přináší to také odlišnou strategickou perspektivu.
Clintonová vytvořila na ministerstvu zahraničí řadu nových postojů, aby vyburcovala přesah do různých segmentů společnosti.
Strategie a programy vyvinuté velvyslankyní pro globální záležitosti žen, zvláštním poradcem pro globální záležitosti mladých lidí, vrchním poradcem pro občanskou společnost a rozvíjející se demokracie, zvláštní zástupkyní pro aktivní pomoc muslimským komunitám, zvláštním zástupcem pro globální partnerství a zvláštní zástupkyní pro podnikatelské a obchodní záležitosti často nastavují velice odlišnou tvář USA.
Clintonová tak zahájila skutečný strategický dialog s&nbsp;občanskou společností.
Kupříkladu velvyslankyně Melanne Verveer se zúčastnila více než tisíce událostí po celém světě, které se zaměřovaly na posílení postavení žen v&nbsp;oblastech sahajících od mírových jednání po zemědělství.
Zahájila rovněž programy jako mWomen, jejichž záměrem je rozšířit a podpořit mobilní technologie posilující nezávislost a bezpečnost žen a jejich přístup ke zdravotní péči a nezbytným znalostem.
Úřad pro globální záležitosti mladých lidí zase na každém americkém velvyslanectví po celém světě zakládá místní radu mladých, která má ambasádě pomoci s&nbsp;realizací programů zaměřených na mládež.
Značnou část programů zaměřených na mladé lidi, ženy, podnikatele, diaspory, techniky a další společenské skupiny dílem financuje a uskutečňuje soukromý sektor.
Ostatně Strategie národní bezpečnosti Obamovy administrativy zmiňuje „partnerství soukromého a veřejného sektoru“ více než třicetkrát.
Clintonová založila Iniciativu pro globální partnerství, která má vytvořit co nejvíc koalic, sítí a partnerství s&nbsp;firmami, nadacemi, nestátními organizacemi, univerzitami a dalšími občanskými organizacemi.
Tady příklon k&nbsp;lidu zahrnuje i americký lid: dynamiku, kreativitu a zdroje amerických obchodních i neziskových organizací, které už jsou po celém světě činné.
Jedna soukromě financovaná iniciativa pod vedením ministerstva zahraničí letos na jaře pošle do Japonska 300 dřínů, které budou vysazeny v&nbsp;regionu postiženém cunami a v&nbsp;Tokiu na výraz podpory amerického lidu vůči lidu japonskému. Jiná iniciativa vyšle učitele angličtiny do celé jihovýchodní Asie.
Po účasti na konferenci Přátel Sýrie v&nbsp;Tunisu svolala Clintonová na radnici schůzku s&nbsp;tuniskou mládeží.
Ve svých zahajovacích poznámkách svým posluchačům řekla, že „mladí lidé jsou středobodem dnešních velkých strategických příležitostí a výzev“.
Když hovořila o svém celoživotním úsilí dostat „posílení postavení žen na mezinárodní agendu“, dodala: „Je načase dostat tam i posílení postavení mladých lidí.“
Důsledky vší této aktivity, již Clintonová označuje za „státnictví 21.&nbsp;století“, jsou dalekosáhlé.
Od nynějška se americké diplomatické vazby s&nbsp;ostatními zeměmi budou týkat přímo tamních lidí a v&nbsp;co největším rozsahu je budou spojovat s&nbsp;americkým lidem.
Z&nbsp;pohledu amerických diplomatů mají lidé každé země stejné postavení jako jejich vláda.
Takový přístup je jádrem demokracie; v&nbsp;diplomacii je to revoluce.
MELBOURNE – Dva nové filmy uvedené tento měsíc – jeden sci-fi trhák a jeden objevný dokument – zpracovávají téma našeho vztahu k našim nejbližším zvířecím příbuzným, totiž lidoopům.
Oba dramaticky ztvárňují postřehy a ponaučení, které by se neměly ignorovat.
Snímek Zrození planety opic režiséra Ruperta Wyatta je sedmým filmem ze série založené na románu Pierrea Boulea Planeta opic z roku 1963, který pojednává o světě obývaném vysoce inteligentními lidoopy.
Upoutávky na tento nový film hlásají, že je to „první snímek s živou akcí v dějinách kinematografie, kde hraje hlavní roli vnímavé zvíře a který se odehrává z jeho pohledu“.
Žádné živé opice však nebyly při natáčení použity.
Technologie s názvem „performance capture“, která byla původně vyvinuta pro snímek Avatar, totiž umožňuje lidskému herci Andymu Serkisovi hrát roli šimpanze Caesara nikoliv tím, že si oblékne šimpanzí převlek, nýbrž tím, že se každé jeho gesto a obličejový výraz, dokonce i záškub obočí, později přemění v pohyb lidoopa.
Když jsem s Wyattem minulý měsíc hovořil, připustil, že za rozhodnutím nepoužít ve filmu skutečné opice stály spíše praktické důvody.
Zároveň však chápal i etický problém. „Existují věci, do kterých jsem se nechtěl pouštět,“ řekl mi. „Chcete-li přimět opice, aby dělaly, co po nich chcete, musíte jim dominovat; musíte s nimi manipulovat tak, aby předváděly herecké výkony.
To je vykořisťovatelské.“
Wyattova neochota podílet se na vykořisťování lidoopů je pochopitelná i vzhledem k tomu, že film samotný vypráví příběh opic, které se v reakci na útisk ze strany dominantních lidí vzbouřily.
Hlavní lidská postava Will Rodman (kterého hraje James Franco) je vědec, jenž ve snaze najít lék na Alzheimerovu chorobu provádí experimenty na opicích.
Mnoho filmů by vědce usilujícího o takový cíl oslavovalo a využívání zvířat k takovému účelu by vykreslovalo jako evidentně ospravedlnitelné.
Zrození planety opic však Rodmana líčí jako „chladnou a izolovanou osobu“, jak to popsal sám Franco.
Teprve když Rodmanovi nadřízení zruší jeho experimenty a vědec si vezme šimpanzí mládě jménem Caesar domů, začne mu záležet na druhých.
Zápletka pak opět nabere nový směr ve chvíli, kdy Caesar začne být příliš velký a agresivní, než aby mohl bydlet v lidském obydlí, a je převezen do zařízení, jež mělo být útulkem pro primáty, ale ve skutečnosti je jen odkladištěm nechtěných lidoopů vedeným lidmi, kteří se k zajatým zvířatům chovají krutě.
Pokud jde o zacházení s lidoopy, je velká část filmu pevně zakotvená v realitě, jak jasně ukazuje i zhlédnutí dokumentu s názvem Projekt Nim, který je založen na knize Elizabeth Hessové Nim Chimpsky: Šimpanz, který by byl člověkem.
Nim se narodil v roce 1973 ve středisku pro výzkum primátů v Oklahomě a po pouhých deseti dnech byl odebrán matce a zařazen do experimentu se znakovou řečí.
Byl vychováván jako součást lidské rodiny a naučil se používat více než 100 znaků americké znakové řeči.
Poté ho však první lidské rodině odebrali a předali jiným učitelům, s nimiž už ho nespojovalo stejné pouto.
Nim byl stále silnější a agresivnější a začal své učitele kousat.
Herbert Terrace, psycholog z Kolumbijské univerzity, který projekt řídil, se ho tedy rozhodl ukončit a poslal Nima zpět do střediska pro primáty v Oklahomě.
Tam byl tento zhýčkaný šimpanz – kterého když požádali, aby roztřídil fotografie lidí a opic, zařadil svou fotku mezi lidi – zamčený v kleci s jinými šimpanzy.
Svůj názor na situaci dával najevo tím, že kolemjdoucím lidem ukazoval znak „ven“.
Protrpěl si i různé další rány osudu – například se jen o vlas vyhnul tomu, aby ho v rámci jednoho lékařského experimentu nakazili hepatitidou –, až ho nakonec propustili do útulku, kde v roce 2000 zemřel.
V roce 1993 jsme s Paolou Cavalieriovou založili Projekt Lidoop, organizaci zasvěcenou myšlence, že lidoopům by mělo být přiznáno morální postavení odpovídající jejich povaze uvědomělých bytostí, které jsou schopny myšlení a mají bohatý a hluboký citový život.
Přinejmenším by měli mít právo na život, na svobodu a na ochranu před mučením, které přiznáváme všem příslušníkům našeho druhu bez ohledu na jejich intelektuální schopnosti.
Tato myšlenka zaznamenávala v následujících letech setrvalý pokrok.
Evropská unie od roku 2010 v podstatě zakazuje využívání lidoopů při experimentech.
Experimenty na lidoopech jsou dnes zakázány nebo silně omezeny také na Novém Zélandu, v Austrálii a v Japonsku.
Ve Spojených státech podporuje dvoustranická skupina kongresmanů legislativní návrh, který by skoncoval s využíváním šimpanzů v invazivním výzkumu.
Usnesení španělského parlamentu v roce 2008 naléhavě vyzvalo tamní vládu, aby přiznala lidoopům některá zákonná práva, ale španělský kabinet tak dosud neučinil.
Uvedení zmíněných dvou velmi odlišných filmů snad povede k dalšímu tlaku na zařazení lidoopů do okruhu bytostí, jež mají morální a zákonná práva.
Tímto způsobem by naši nejbližší příbuzní mohli fungovat jako most přes morální propast, kterou jsme vykopali mezi sebou a jinými zvířaty.
NEW YORK – Rozruch vyvolaný rozhodnutím Mezinárodního trestního soudu (ICC) obžalovat prezidenta Súdánu Umara al-Bašíra z válečných zločinů a zločinů proti lidskosti v Dárfúru je v jistém smyslu překvapením.
Soud koneckonců nemá vlastní prostředky k tomu, aby v Súdánu někoho zatýkal, tím méně pak hlavu státu, která stojí v čele ozbrojených sil země.
Stejně tak neexistuje vyhlídka, že by někdo v Súdánu zasáhl a realizoval prezidentovo zatčení.
Hlavní žalobce ICC Luis Moreno-Ocampo sice vyjadřuje přesvědčení, že al-Bašír neujde spravedlnosti, avšak není jasné, jak k tomu dojde.
Dojít by k tomu však mohlo.
Navzdory zdánlivé bezzubosti ICC vynakládají předsedové vlád a prezidenti mnoha zemí značné úsilí, aby obžalobu zablokovali.
Jejich znepokojení přitom nepramení z názoru, že obžaloba je nespravedlivá – spíše jako by dávali najevo solidaritu s kolegou v čele státu.
Mezi ty, kdo odsuzují snahu postavit al-Bašíra před soud, patří nejen velké bloky členských zemí Organizace islámské konference a Africké unie, ale i mocné státy jako Čína nebo Rusko.
Lze se jen dohadovat, zda některé z těch, kdo se na tomto odporu podílejí, nemotivuje obava, že by i oni sami mohli jednoho dne čelit obžalobám podobným těm, které proti al-Bašírovi vznesli soudci ICC.
Al-Bašírovi se možná podaří ujít zatčení jednoduše tím, že omezí své cesty do zahraničí, avšak pozdvižení vyvolané obžalobou není nijak iracionální.
Obžaloba proti němu má silný stigmatizující efekt.
Skutečnost, že skupina soudců zastupujících 108 vlád, které jsou členy ICC, přisoudila al-Bašírovi hlavní zodpovědnost za zločiny spáchané v uplynulých šesti letech v Dárfúru, podkopává legitimitu jeho pokračující vlády.
Tyto zločiny měly za následek více než 300 000 úmrtí a nucené vysídlení dalších nejméně 2,7 milionů lidí.
I kdyby al-Bašírovi kolegové stojící v čele států uspěli ve snaze přesvědčit Radu bezpečnosti Organizace spojených národů, aby od stíhání upustila – což je vysoce nepravděpodobné –, bude se obžaloba vznášet nad al-Bašírovou hlavou až do doby, než prezident předstoupí před soud.
V roce 1999 obžaloval mezinárodní trestní tribunál jinou aktivní hlavu státu, totiž prezidenta Svazové republiky Jugoslávie Slobodana Miloševiće.
Ačkoliv se jeho pozice tehdy zdála jistá, o půldruhého roku později byl poslán před haagský soud.
V roce 2003 zase mezinárodní trestní tribunál obžaloval tehdejšího prezidenta Libérie Charlese Taylora.
Ten musel o několik měsíců později z Libérie uprchnout, a přestože nejprve získal azyl v Nigérii, dnes stojí před haagským soudem.
Když bylo o těchto obžalobách rozhodnuto, nemohl nikdo předvídat, jak se bude situace vyvíjet. Při zpětném pohledu je evidentní, že delegitimizující účinek obžalob měl významný dopad.
Je samozřejmé, že také žalobce a soudci ICC značně riskují, když se rozhodli al-Bašíra obžalovat.
Soud je stále v plenkách a znepřátelit si řadu premiérů a prezidentů, kteří s obžalovaným vyjadřují solidaritu, by mohlo znamenat ohrožení jeho budoucnosti.
Měli bychom si však uvědomit, že zaměstnanci soudu pouze konají svou povinnost.
V ustavující smlouvě ICC se výslovně uvádí, že hlavy států nepožívají imunitu.
V roce 2005 navíc postoupila dárfúrský případ soudu Rada bezpečnosti OSN.
Jeho prošetření se tedy muselo provést a lidé, u kterých se shledalo, že nesou největší zodpovědnost za zločiny, museli být obžalováni.
Mnozí z těch, kdo dnes vznášejí námitky proti al-Bašírově obžalobě, se podíleli na rozhodnutích, jež k této obžalobě vedly.
Pokud jim dnes obžaloba ze strany ICC není po chuti, pak je to jen proto, že tito lidé nepředpokládali, že soud bude plnit závazky, které mu oni sami přiřkli.
Rok co rok se světu tu a tam připomene, že hrozba pandemie je všudypřítomná.
V roce 2003 to byl SARS.
Dnes je to potenciální ptačí virus podobný tomu, jenž po roce 1914 usmrtil 30 milionů lidí.
„Ptačí chřipka“ už prokázala, že dokáže přeskočit z drůbeže na člověka a nověji i na kočky, což naznačuje, že by se mohlo jednat o dalšího globálního zabijáka.
Existuje ovšem bezpočet jiných potenciálních pandemií a mnohé ani nejsou viry.
Bakterie, priony, paraziti, ba dokonce environmentální faktory by se mohli náhle proměnit způsobem, který by pro nás byl zhoubný.
Všeobecně se odhaduje, že až k tomu dojde, hospodářské škody i ztráty na životech překonají všechny předchozí války.
Je pokořující připomenout si, že některé z nejvražednějších invazí minulosti provedly jednobuněčné organismy, například cholera, dýmějový mor a tuberkulóza.
Země, jež na to mají dostatek zdrojů, vyvíjejí obranné plány proti pandemiím – omezené strategie, jež by ochránily jejich vlastní občany.
Většina vlád doufá, že díky včasné detekci bude možné šíření pandemie zadržet.
Zadržování do velké míry závisí na vakcínách, avšak ty jsou jen částí odpovědi.
Třebaže jde o dobrou ochranu před mnoha viry, každá vakcína je vysoce specifická pro konkrétní hrozbu.
Viry jsou buněční paraziti a každý virus napadá určitý druh buněk.
Virus je tvarován tak, aby se zavrtal hluboko do určitého prvku buňky a vpravil své části dovnitř, čímž buňku poplete a přiměje ji vytvářet další viry a samu sebe při tom zničit.
Vzhledem k jejich velice specifickým formám musí být většina protivirových vakcín uzpůsobena na úzkou škálu faktorů.
Občas tato vyhraněnost virů pracuje v náš prospěch.
Například je pro viry obvykle nesnadné přeskakovat mezi druhy, protože by musely změnit svou stavbu.
Pokud se ale velký počet hostitelů – řekněme ptáků – setká s velkým počtem lidí, nakonec si virus najde způsob, jak se v novém typu buňky zařídit.
Ptáci dnes budí největší znepokojení jen proto, že šíření lze snadno vidět.
Avšak AIDS na nás přeskočil z opic a několik druhů chřipek přeskočilo z prasat.
Smrtící mutace všech druhů je třeba neodkladně identifikovat, aby bylo možné vytvořit účinnou vakcínu, než se kmen v lidském těle zabydlí.
Naše současné detekční metody však bohužel nejsou dostatečně citlivé.
To je ještě znepokojivější, uvědomíme-li si, že by vědci měli sledovat rovněž bakterie, priony a parazity.
Bakterií existuje více než jakékoli jiné formy života.
Mnohé neškodně obývají naše těla a plní užitečné funkce.
Snadno se vyvíjejí a přizpůsobují, což znamená, že se časem naučí obcházet naše léčiva.
U bakterií je třeba dávat pozor na dva typy mutací: adaptaci vyvolanou nepřátelskou formou, která by jim zajišťovala superimunitu vůči lékům, a smrtící mutovaný kmen, jenž by se objevil v jednom ze zástupů „bezpečných“ bakterií.
Priony jsou poměrně novým objevem.
Jsou tvořeny bílkovinami podobnými těm, které naše tělo používá při zdravé činnosti, což znamená, že dokáží prostředky těla zmást a přimět je k tvorbě dalších prionů.
Teprve nedávno byly priony rozpoznány jako příčina několika infekčních onemocnění, včetně nemoci šílených krav a Creutzfeldt-Jakobovy nemoci, které zabíjejí vytěsňováním zdravých mozkových buněk.
Priony mohou způsobovat i mnohé jiné nervové, dýchací a svalové choroby.
Konečně paraziti, drobní živočichové, již do nás pronikají, už jako pandemie klasifikováni jsou.
Malárie postihuje 300 milionů lidí a je celosvětově největším zabijákem dětí.
Mnoho parazitů patří mezi červy: měchovec (800 milionů nakažených lidí), škrkavka (1,5 miliardy), motolice rodu schistosoma (200 milionů) a červ způsobující elefantiázu (150 milionů).
Existují také nepřátelské faktory, které se v současnosti přehlížejí.
Chemikálie a prachové částice v životním prostředí by si mohly vysloužit své vlastní kategorie.
Nebo uvažme kombinace problémů, kupříkladu směšování těchto chemických škodlivin se vzdušnými pyly, což patrně zvyšuje počet výskytů astmatu.
Nové plísňové infekce jsou ještě děsivější a může být těžší je léčit.
Sečteno podtrženo, nedokážeme předpovědět, kde se hrozba vynoří, a tudíž potřebujeme rozšířený, inteligentní detekční systém.
Prakticky vzato, jak by měl být vybudován?
Detekci by museli provádět lidé natolik odborně zdatní, aby rozpoznali, kdy zdánlivě běžný symptom ve skutečnosti představuje mimořádný případ.
Rozmístěni by byli všude, s důrazem na citlivé regiony.
První výstražné známky pandemie se s nejvyšší pravděpodobností objeví v rozvojovém světě, ale detekční střediska by měla být umístěna ve všech zemích, a to s nejmenšími možnými náklady.
Není to tak složité, jak se zdá.
Klíčem k úspěchu je využití stávající infrastruktury.
Zdravotnická infrastruktura v jisté formě existuje všude.
Obvykle se rovněž jedná o nejméně zkorumpovanou instituci v oblastech, kde to představuje problém.
Od lékařských středisek a klinik by se očekávalo, že budou prošetřovat příčiny obtíží velkého počtu svých pacientů, a to i případech, kdy se symptomy jeví jako obvyklé.
Do soustavy veřejného zdravotnictví, která slouží běžným potřebám, by bylo zapotřebí dodat drobný přídavek vědecké kvalifikace a laboratorní vybavení.
Zlepšení stávajících zdrojů by bylo efektivní ze dvou důvodů.
Zaprvé, je pravděpodobnější, že se lidé s ochořením přihlásí v městské nemocnici než na specializovaném pracovišti.
Zadruhé, tato investice by povzbudila rezervy veřejného zdravotnictví v daném regionu.
Do chudých regionů by investice do zařízení a školení musely přijít od jejich movitějších protějšků.
Bohaté země si výdaj mohou ospravedlnit s ohledem na úspory, jež by včasná detekce přinesla v případě zásadní hrozby.
Tropická pásma a městské chudinské čtvrti jsou přední linie lidstva v boji proti pandemiím a měly by být řádně vybavené.
Veřejné zdraví je významným majetkem každého národa.
Vzhledem k tomu, jak mnoho je v sázce, je rozumné postavit hlídku poblíž každého močálu, města, veřejného tržiště a zemědělského zařízení na světě.
Může mít veřejná postava soukromý život?
Nedávné události ve třech zemích odhalily závažnost této otázky.
V prezidentských volbách ve Francii se oba hlavní kandidáti snažili oddělit svůj domácí život od kampaně.
Ségolène Royalová není provdána za Françoise Hollandea, otce jejích čtyř dětí.
Na otázku, zda jsou pár, Royalová odvětila: „Naše životy patří nám.“ Na zvěsti, že čerstvě zvoleného prezidenta Nicolase Sarkozyho opustila manželka, zase jeho mluvčí reagoval slovy: „To je soukromá záležitost.“
Francouzi mají dlouhou tradici respektu vůči soukromému charakteru osobního života svých politiků a francouzské veřejné mínění je tolerantnější než ve Spojených státech, kde by nesezdaná matka čtyř dětí neměla šanci být velkou stranou nominována na prezidentský úřad.
Čelní poradce amerického ministerstva zahraničí pro otázky zahraniční pomoci Randall Tobias dokonce minulý měsíc odstoupil z funkce, když přiznal, že využil eskortní služby poskytující „špičkové erotické fantazie“ – třebaže tvrdil, že šlo pouze o masáž.
V Británii zase rezignoval lord John Browne, výkonný ředitel firmy BP, kterou transformoval z druhořadé evropské ropné společnosti v globálního giganta. Browne odstoupil po přiznání, že před soudem lhal o okolnostech svého seznámení s homosexuálním společníkem (s nímž se podle všeho seznámil prostřednictvím pánské eskortní agentury).
Při odstoupení uvedl, že svou sexualitu vždy pokládal za osobní záležitost a je zklamán zjištěním, že ji jedny noviny – konkrétně Mail on Sunday – vynesly na veřejnost.
Kandidáti na veřejný úřad a lidé zastávající vysoké administrativní či firemní posty by měli být souzeni podle své politiky a výkonu, nikoliv podle soukromého počínání, které nemá žádnou souvislost s tím, jak vykonávají či budou vykonávat své veřejné povinnosti.
Někdy se však samozřejmě obě věci překrývají. List Mail on Sunday a jeho sesterské noviny Daily Mail ospravedlňovaly zveřejnění informací Browneova bývalého společníka tím, že tyto informace obsahovaly také náznaky, podle nichž Browne společníkovi umožnil využívat firemních prostředků pro vlastní soukromé účely.
Firma nicméně popřela, že by byla tato tvrzení jakkoliv opodstatněná.
Tobias jakožto koordinátor administrativy americké Agentury pro mezinárodní rozvoj zaváděl do praxe politiku Bushovy administrativy, která požaduje, aby organizace bojující proti HIV/AIDS odsoudily prostituci, chtějí-li se ucházet o americkou pomoc.
Tato politika byla a je terčem kritiky, neboť komplikuje pomoc sexuálním pracovnicím, u nichž hrozí vysoké riziko nákazy a šíření HIV/AIDS.
Je pochopitelné, že má veřejnost zájem vědět, zda ti, kdo takovou politiku zavádějí, sami neplatí za sexuální služby.
Tam, kde neexistuje náznak, že záležitost osobní morálky má dopad na výkonnost firemního či vládního představitele, bychom měli respektovat soukromí této osoby.
Ale co s kandidáty na vedoucí politické funkce?
Protože nás politici žádají, abychom jim svěřili rozsáhlou moc, lze vznést argument, že bychom měli vědět co nejvíce i o jejich morálce.
Například bychom se mohli docela rozumně ptát, zda platí svůj díl daní, anebo se zajímat o jejich příspěvky na dobročinnost.
Takové věci nám leccos vypovídají o jejich zájmu o veřejné blaho.
Před třemi lety mělo například zjištění, že tehdejší australský opoziční vůdce a kandidát na premiéra Mark Latham napadl taxikáře a zlomil mu ruku při sporu o výši jízdného, význam pro ty, kdo se domnívají, že vedoucí představitel státu by neměl snadno propadat vzteku.
Lze však legitimní zájem dozvědět se více o určitém politikovi rozšířit i na podrobnosti o jeho osobních vztazích?
Je těžké narýsovat kolem jakékoliv oblasti nějakou principiální linii a stanovit, zda její zveřejnění přinese relevantní informace o morálním charakteru daného politika.
Problém spočívá v tom, že sdělovací prostředky mají zájem zveřejňovat informace, které zvyšují počet jejich zákazníků, a osobní informace, zejména informace sexuální povahy, často dosahují právě takového efektu.
Otázka, zda se lidé rozhodnou pro sňatek, či nikoliv, zda jsou heterosexuální, či homosexuální, a dokonce zda platí za naplnění svých erotických fantazií, nebo zda mají fantazie, které mohou naplňovat bezplatně, nám však říká jen velice málo o tom, zda jsou to dobří lidé, jimž lze svěřit vysoký úřad – pokud ovšem neříkají jedno a nedělají druhé.
Dokážeme-li pěstovat širší toleranci k lidské rozmanitosti, pak se budou politici, špičkoví podnikatelé a administrátoři méně obávat „odhalení“, protože si budou uvědomovat, že neučinili nic, co by museli skrývat.
Prostituce je ve většině států USA včetně Washingtonu, D. C. nezákonná, což by mohl být důvod, proč Tobias musel odstoupit.
Když se však guvernér New Jersey John Corzine zapletl v dubnu do vážné dopravní nehody, vyšlo najevo, že porušil předpis vlastního státu, poněvadž nebyl připoután.
Podle jakýchkoliv rozumných měřítek bylo Corzineovo porušení zákona závažnější než Tobiasovo.
Zákony vyžadující používání bezpečnostních pásů zachraňují mnoho životů.
Zákony zakazující prostituci naopak nepřinášejí žádné evidentní dobro a docela dobře mohou i škodit.
Přesto nikdo nenavrhl, aby Corzine kvůli svému hloupému a nezákonnému jednání odstoupil.
Porušování sexuálních norem s sebou přinejmenším v USA stále nese morální pohanu, jež nemá žádný vztah k jakékoliv skutečné škodě, kterou může napáchat.
VARŠAVA: Třináct dnů, jež tohoto léta papež Jan Pavel II. pobyl v Polsku, byly pravděpodobně už těmi posledními, které ve své rodné zemi strávil.
Ukazuje se ale, že to, co chtěl papež polskému národu říci, a to, co oni z toho pochopili, byly dvě zcela odlišné věci a tento rozdíl, jako nostalgický závoj, halí blednoucí smysl celé cesty,
Papež Jan Pavel II. zahájil svoji pouť v Gdaňsku, rodišti Solidarity, a to vzpomínkovou mší za sv. Vojtěcha, jenž před nějakými tisíci lety do Polska přinesl katolickou víru.
Evangelium sv. Vojtěcha je začasto zváno “křtem Polska”.
Ovšem to, o co se papež pokusil, ale nebylo nic menšího, než nový křest své země.
Tak se ke svému Polsku také choval – do určité míry – jako k pohanské zemi.
Jeho nesčetná kázání a proslovy proto tolik zjevovala úsilí oživit Vojtěchův duch v Polsku.
Jan Pavel neustále hovořil o potřebě lásky, o lásce k Bohu, a rovněž o lásce mezi lidmi navzájem.
Ve své bezprecedentní návštěvě Polského parlamentu – a věru, že jeho projev v Sejmu byl prvním projevem k demokratickému zákonodárnému shromáždění, které Jan Pavel II. učinil ve dvou desetiletích, co sedí na papežském stolci – a tehdy dokonce mluvil o lásce mezi politiky, třebaže je natolik chytrý, že si je vědom, že taková věc je prakticky nemožná.
Naši politici byli velmi šťastní, když slyšeli, jak by se měli navzájem milovat, třebaže hned po té, co je papež opustil, se začali hádat o vlastní význam takové lásky.
Během posledního dne svého pobytu papež pozval polského presidenta, člověka s dlouholetou komunistickou minulostí, do svého “papamobilu”, což byl věc rovněž absolutně bezprecedentní.
Jaký tedy byl význam papežských kázání a jeho chování?
Za prvé, můžeme citovat sociologa Ralfa Dahrendorfa, jenž často říká, že demokracie a svobodné trhy jsou chladné věci.
Papež chtěl ukázat, že demokracie může být prohřátá láskou, anebo přinejmenším faktem, že skutečné lidské bytosti se podílejí na tvorbě demokracie a stejně tak svobodného trhu.
Co ovšem bylo velice překvapující, zejména po všech těch návštěvách Ameriky a dalších bohatých demokracií, kdy hrozil prstem, bylo to, že papež polský národ nekritizoval za jeho obrovský materialismus.
V jistém smyslu Jan Pavel II. přijal Polsko takové, jaké je, s nadějí, že lidé snad naleznou v demokracii a svobodném trhu více potěšení, když se budou navzájem milovat.
Za druhé, papež pojmenovat nejdůležitější polský problém, jenž je společný mnoha dalším mladým demokraciím, a kterým je, přes všechnu materiální prosperitu, kolaps smyslu pro společnost.
V Polsku se dokonce i ta nejsilnější a nejdůležitější společnost, konkrétně tedy národní společnost, jeví ohrožena.
Individualismus je přirozeně součástí liberalismu a polská společnost je v současné době vskutku velmi liberální, ale pro zajištění existence svobodných jedinců je třeba zachovat jistý cit pro společnost.
Bez smyslu pro občanský a politický rozměr společnosti se stane demokracie jen prázdnou schránkou, a ta se nakonec může sama sobě, není-li dále řízena zakořeněnými hodnotami, stát nebezpečnou.
Společnost ovšem nemůže být vytvořena jen díky společným zájmům.
Jak nás učil Alexix de Tocqueville, společnost musí býti společností hodnot a modelů chování.
Společnost založena na lásce ale nemusí nutně být společností, kde se lidé chovají jako andělé.
Co měl papež na mysli, byla společnost, která není založena na totálním nedostatku zájmu o “ souseda tvého”, společnost trpící osamělým pocitem hamižnosti, ale obsahující jistou míru loajality a zodpovědného přátelství.
Během papežovy návštěvy se Poláci skutečně navzájem milovali a stejně tak milovali fakt, že společně patří do jedné společnosti, ovšem společnosti žijící jepičím životem těch, co navštívili papežské mše.
Během týdnů, od té doby, co letadlo Jana Pavla opustilo Krakov, je zcela jisté, že Poláci již všechno zapomněli a věci jsou zase ve starých kolejích.
Což znamená, že jsou tak, jak bývají v každé jiné studené demokracii a brutálně studeném volném trhu.
Proč je tomu tak?
Evangelické hodnoty znamenají pro lidi, jejichž jediným důvodem žití jsou peníze, jen málo.
Dokonce svoboda, jenž je teoreticky pro všechny členy liberální společnosti tolik důležitá, není v Polsku nijak zvlášť hodnocena.
Demokracie pro Polsko, a pravděpodobně i pro všechny ostatní postkomunistické země vždy představovala, představuje a bude představovat jen svobodu k vydělání peněz.
Mnozí by mohli namítat, že takový je stav věcí všude na světě, ale já si to nemyslím.
V některých zemích je demokracie spojena s hodnotami, které podporují prosperitu státu či společnosti, která pak pečuje o blaho svých členů téměř nepřetržitě.
To je často nazýváno “inkluzí”.
O inkluzi, tedy spravedlivém zapojení různých skupin do společnosti, ale v Polsku není absolutně žádný zájem, ani mezi politiky, ani mezi podnikateli, a láska zjevená papežovými slovy, byla právě takovou formou inkluze.
Před několika měsíci čelilo Polsko vlně rolnických nepokojů.
Farmáři bojovali za více peněz, přirozeně, ale co skutečně chtěli, byla právě inkluze.
Od roku 1989 žádná z mnoha polských vlád, v nichž téměř vždy byli zástupci Rolnické strany (PSL), neukázala ani náznak zájmu o skupinu, jenž představuje 38% společnosti.
Nemám nikterak v úmyslu velebit komunismus, ale před druhou světovou válkou bylo 20% universitních studentů z rolnických rodin; nyní je to stěží 1%.
Nikdo se ani nepokouší pomoci mladým lidem z venkovských oblastí odejít studovat na střední školy a poté na university.
Rolníci prostě nejsou schopni se se studeným svobodným trhem vyrovnat.
A tak se cítí naprosto odtrženi od celého procesu transformace.
Možná, že demokracie studená musí být, coby technika vlády, ale neměla by být studená ke svým občanům.
Adam Smith dozajista nebyl teoretikem studeného volného trhu, ale jedním z největších moralistů doby Osvícení.
Papež tedy měl pravdu, když volal po větší míře lásky a mýlil se, když doufal, že ho lidé vyslyší.
Snad jednou, po této první kruté a nesnesitelné generaci demokratické vlády, vyroste mírně morálnější společnost a jednou si vzpomene na dávná papežova slova.
Nyní zůstala nevyslyšena, tak jako my se osamoceně pídíme po kdejaké odměně za naší materiální svobodu.
MOSKVA: Vladimír Putin toho má ke slavení mnohem více, než jen své vítězství v ruských prezidentských volbách.
Po celé dekádě strašlivých zmatků a bouří se konečně začíná kurs ruského hospodářství obracet.
Jen nedávno předpověděli experti moskevské brokerské skupiny Brunswick Warburg, že se v tomto roce HDP Ruska dostane na 5%.
Takový ekonomický růst by měl prezidentu Putinovi, bude-li dostatečně trpělivý a vytrvalý, poskytnou dostatečný čas, prostor i volnost při prosazování dlouhodobějších reforem, které jeho země tolit potřebuje, aby se opět stala mocným státem, za jaký bojuje i on sám.
Až dosud se všeobecně rozšířené předpovědi pro tento rok shodovaly na ekonomickém růstu okolo 1-2 %.
Důvod tohoto přízemního konsensu je vcelku prostý: lidé – ekonomové stejně jako investoři – se nakonec stali ohledně Ruska tak pesimistickými, že již nejsou schopni vidět žádná positivní fakta.
Všeobecně je přijímán názor, že růst ruské ekonomiky ve sféře průmyslu je jen pouhým odrazem vysokých cen ropy a dovozů, posílený ohromnou devalvací rublu.
S přihlédnutím ke skutečnosti, že hospodářský růst Ruska dosáhl loni 3,2 %, a jen za poslední čtvrtletí poskočil na doslova šokujících 8,8 %, zůstává na tímto přístupem rozum stát.
Ekonomický růst se totiž navíc dále zrychluje.
Dynamiku, jako je tato, může zastavit snad jen nějaký velký šok.
Růst průmyslu dosáhl loni 8,1 %, a od té doby ještě zrychlil na únorových 14%.
Ovšem je třeba říci, že to nebyla ropa a plyn, kdo vedl obnovu ekonomiky, neboť tyto obory loni poněkud stagnovaly.
Základními průmyslovými obory, kde bylo dosaženo růstových hodnot kolem 16-22 %, byly chemický průmysl, lehké zpracovatelské obory, dřevozpracovatelský průmysl a papírenství, strojírenství; tedy hlavně produkce meziproduktů a lehké zpracovatelské obory, což je přesně ten druh průmyslových oborů, které ekonomové v této fázi obnovy ekonomiky tak rádi vidí.
A v rámci každého průmyslového odvětví se ty nejlepší firmy doslova řítí kupředu, aby byly řádně připraveny, až se skutečné reformy opravdu dostaví.
Falším unavujícím argumentem je to, že ruský ekonomický růst je umělý a že není vygenerován investicemi.
Nicméně, obnova všech transformujících se ekonomik, od Estonska až po Polsko nebo Maďarsko, byla obvykle vedena právě dovozem.
Investice totiž mají tendenci obnovu následovat a všude kolem je tolik nedostatečně využitého kapitálu.
Ovšem, i přes to všechno, v loňské roce se příliv investic zvýšil na 6 % a dále roste.
Nicméně ten nejpodlejší argument se týká nedostatků při výběru ruských daní.
Zatemňuje skutečnou podstatu celého problému, kterou jsou nadměrné vládní výdaje.
V loňském roce vláda udělala ve svých financí pořádek a začala krácením rozhazovačných a korumpujících výdajů, jako například byly podpory firmám.
Celkový deficit státního rozpočtu se zastavil na 1,7 % HDP.
Letos by měl téměř zmizet.
Výměnné, barterové obchody, stejně jako pohledávky (čímž jsou míněny dluhy mezi jednotlivými továrnami a firmami), jež byly dlouhodobě v centru velkého zájmu, rovněž téměř vymizely.
Od finančního krachu ze srpna 1998 se snížil objem všech pohledávek v reálných cenách o dvě třetiny a bartery klesly o polovinu.
Jedním z důvodů bylo i to, že v roce 1999 téměř 10.000 ztrátových ruských podniků zkrachovalo.
Finanční krach tak přinesl velká rozpočtová omezení ruských firem; a ty si uvědomily, že musejí začít vydělávat nějaké peníze, aby mohly sledovat rychlý monetarizační proces v zemi.
Dnes konečně můžeme vidět hluboké strukturální změny, ve které jsem doufali před několika roky.
Rusko již do jisté míry sklízí plody základních strukturálních reforem, ke kterým v současné době dochází.
Poslední skutečnou obavou bylo saldo zahraničních financí.
Rusko tíží vážná dluhová služba vůči zahraničí, ovšem nedávné rozhodnutí Londýnského klubu snížit dluhy ze sovětské éry, jež režim udělal u komerčních bank, na polovinu, tento tlak razantně snižuje.
Podobná dohoda se připravuje rovněž s Pařížským klubem ohledně regulace dluhů, které Rusko nadělalo u cizích vlád.
Během posledních několika málo měsíců prudce vzrostly ruské rezervy v zahraničních měnách, jak si každý jistě dokáže představit u země, jejíž obchodní zisk loni dosáhnul 33 miliard amerických dolarů a letos pravděpodobně překročí 40 miliard.
Přirozeně, Rusko peníze dále krvácí.
Nicméně příčinou takzvaného ruského útěku kapitálu byl a je nedokonalý bankovní systém Ruska a jeho disfunkční daňový systém.
Naštěstí, v Rusku nyní fungují taková liberální měnová opatření, že Rusové mohou ponechat své peníze v dobrých mezinárodních bankách.
Všechny tyto změny označují začátek konce éry oligarchie, jenž byla nastolena prezidentskými volbami roku 1996.
Vladimír Putin oligarchy nepotřebuje; nepotřebuje jejich mediální podporu, aby odvrátil komunistickou hrozbu, nepotřebuje jejich kanály na podivné tajné transakce státních financí.
Pro něj je Boris Berezovský a jeho kumpáni jen zlořádem; a mnoho z nich se již stáhlo.
Naopak se rodí zcela nová skupina ruských podnikatelů, především z oblasti zpracovatelského průmyslu.
Jejich vzrůstající moc je jen odrazem obrovského ekonomického růstu země, jenž podporuje spíše produkci pro trh, než pouhé přerozdělování zdrojů, a nimi pak nastupují i zcela nové druhy politik.
Loni v říjnu publikoval McKinsey Global institute rozsáhlou empirickou studii ruského průmyslu.
Jejím závěrem bylo konstatování, že Rusko disponuje takovým reálným i lidským kapitálem, který umožňuje udržet ekonomický růst 8 % ročně, a že jeho problémem jsou primárně nevhodné deformace ekonomiky způsobené chabě fungujícím daňovým systémem a absencí trhu s půdou.
Nicméně, ani bankovní systém, ani právní systém nebyly v této fázi rozvoje v zásadě vážnou překážkou.
Stanou se důležitými později, jak se Rusko dostane k další fázi ekonomického růstu, a proto se tito noví podnikatelé dožadují zmíněných reforem.
Vladimír Putin není žádný velký myslitel či reformátor, je ale bystrý, mazaný a doopravdy populární.
S velkou pravděpodobností je jen tak svezl se současnou vlnou ekonomického růstu a využil všeobecného konsensu o potřebě reforem, jež by vyčistily státní administrativu a liberalizovaly daňový režim, který, třebaže neomluvitelně nefunkční, je až příliš tvrdý, když se rozhodne proti nějaké společnosti zasáhnout.
Půdní reforma ale dále zůstává příliš kontroverzní záležitostí a může se stát, že Putin nakonec z řešení tohoto problému vycouvá.
Mojí největší obavou totiž není Putin, ale to, že Rusko bude znovu čelit nadměrnému přílivu zahraničních investic, jako tomu bylo v roce 1997.
Naštěstí, trhy s dluhopisy jsou mrtvé, a může to trvat až rok, než se je podaří oživit.
Jejich absence totiž způsobuje, že je obtížné investovat příliš velká množství peněz do ruských cenných papírů.
V ruském hospodářství se změnilo cosi zásadního.
Nadešel čas, kdy jsou již všechny katastrofy za námi a všechny hlouposti rozpoznány.
Srpen 1998 v Rusku označil přelomovou hranici.
Byl to úděsný šok, který stál nezměrné sociální náklady, ale změnil ruskou mentalitu, a ne jen směnný kurs.
SYDNEY – Diváci únorového závodu Daytona 500 na Floridě dostali zelené vlaječky, jimiž měli mávat na oslavu faktu, že závodní speciály nyní používají benzin s patnáctiprocentním podílem etanolu na bázi kukuřice.
Byl to začátek celosezonní televizní marketingové kampaně, která měla Američanům „prodat“ výhody biopaliv.
Na povrchu je toto sebepropagační „zezelenání NASCAR“ (Národního sdružení závodů automobilových speciálů) pouze průhledným (a lze tušit, že také odsouzeným k nezdaru) příkladem environmentální formy lakování tohoto sportu narůžovo – nebo v tomto případě nazeleno.
Partnerství mezi milovanou kratochvílí Američanů a biopalivovou lobby však zároveň představuje nejnovější pokus vychýlit veřejné mínění ve prospěch vskutku nezodpovědné politiky.
Spojené státy vynakládají prostřednictvím daňových úlev, cel a dalších programů asi 6 miliard dolarů ročně na federální podporu výroby etanolu.
Díky této finanční pomoci se šestina celosvětové nabídky kukuřice spaluje v amerických autech.
Takové množství kukuřice by uživilo 350 milionů lidí po celý rok.
Vládní podpora rychlého růstu výroby biopaliv přispěla ke zmatku v oblasti produkce potravin.
V důsledku oficiální politiky v USA a Evropě včetně agresivních výrobních cílů spotřebovala biopaliva v roce 2010 více než 6,5% globální produkce obilí a 8% globální produkce rostlinného oleje, přičemž v roce 2004 to byla pouhá 2% produkce obilí a prakticky žádný rostlinný olej.
Po loňské obzvláště špatné úrodě vidíme výsledky.
Celosvětové ceny potravin jsou vůbec nejvyšší od roku 1990, kdy je Organizace spojených národů začala sledovat, přičemž k tomuto zvýšení došlo v převážné míře v důsledku rostoucí ceny kukuřice.
Navzdory nedávno učiněným krokům proti podvýživě bude nedostatečnou výživou trpět o mnoho milionů lidí více, než by tomu bylo při absenci oficiální podpory biopaliv.
Podobnou situaci už jsme zažili.
V letech 2007 a 2008 způsobil rychlý vzestup produkce biopaliv potravinovou krizi, která vyvolala politickou nestabilitu a zvýšila podvýživu.
Rozvinuté země se nepoučily.
Od roku 2008 se výroba etanolu zvýšila o 33%.
Ekologičtí aktivisté biopaliva zpočátku propagovali jako všelék proti globálnímu oteplování.
Postupně začali měnit názor, když řada výzkumů ukázala, že biopaliva z většiny potravinových plodin nesnižují výrazně emise skleníkových plynů – a v mnoha případech způsobují ničení pralesů, aby se na uvolněné ploše mohlo pěstovat více potravin, takže výsledkem je větší čistý objem emisí oxidu uhličitého než v případě spalování fosilních paliv.
Někteří zelení aktivisté podporovali biopaliva v naději, že se tím vydláždí cesta k vývoji etanolu další generace, k jehož výrobě by se používaly nepotravinové plodiny.
To se ovšem nestalo.
Dnes lze jen obtížně najít jediného environmentalistu, který tuto politiku stále podporuje.
Dokonce i bývalý americký viceprezident a nositel Nobelovy ceny Al Gore – který se kdysi chlubil, že právě jeho hlas rozhodl o podpoře etanolu – ji označuje za „omyl“.
Dnes přiznává, že tuto politiku podpořil, protože „měl jisté zalíbení v pěstitelích [kukuřice] ve státě Iowa“ – kteří nikoliv náhodou klíčovým způsobem figurovali v jeho kandidatuře na úřad prezidenta v roce 2000.
Je osvěžující slyšet, že Gore nyní pod tíhou důkazů změnil názor.
Problém je však hlubší.
Spousta hlasů na levici i na pravici se dnes vyslovuje proti pokračování vládní podpory biopaliv.
Potíž je v tom, že – jak to vyjádřil Gore – „jakmile se takový program rozběhne, je těžké vyjednávat s lobby, která ho udržují v chodu“.
Politici nedokážou takové klientelistické chování zastavit.
Mohou však formulovat dobře promyšlené politiky, které maximalizují společenské blaho.
Bohužel platí, že když dojde na politiku vydávanou za boj proti globálnímu oteplování, ochranu životního prostředí nebo tvorbu „zelených pracovních míst“, máme sklon činit uspěchaná rozhodnutí, která nevyhovují kritériím.
Vládní podpora biopaliv je jen jedním z příkladů zbrklé „zelené“ politiky, jež vytváří lukrativní příležitosti pro jeden podnikatelský sektor prosazující vlastní zájmy, ale jen velmi málo pomáhá planetě.
Vezměme si například finanční podporu poskytovanou společnostem podnikajícím v oblasti obnovitelné energie první generace.
Německo bylo na špičce světa v instalaci solárních panelů, které se financovaly z dotací ve výši 75 miliard dolarů.
Výsledek?
Neefektivní a nekonkurenceschopné solární technologie na střechách domů v dosti oblačné zemi, které se na celkové dodávce energie v Německu podílejí triviálními 0,1% a do roku 2100 posunou následky globálního oteplování o sedm hodin dozadu.
Vzhledem k tomu, kolik financí je v sázce, se lze jen těžko divit, že firmy podnikající v oblasti alternativních energií, „zelené“ investiční společnosti a výrobci biopaliv tvrdě lobbují za ještě větší vládní štědrost a orientují svůj marketing přímo na veřejnost tím, že zdůrazňují údajné přínosy pro životní prostředí, energetickou bezpečnost, a dokonce i zaměstnanost – přestože žádný z těchto argumentů při bližším zkoumání neobstojí. „Smlouva s NASCAR vystřelí americký etanol do stratosféry,“ prohlásil Tom Buis, generální ředitel etanolového obchodního sdružení Growth Energy.
Přinejmenším jednu skupinu se jim už podařilo koupit: prezidentské kandidáty.
Možný republikánský kandidát Newt Gingrich se minulý měsíc v Iowě vysmíval „velkoměstským útokům“ na etanolové dotace.
A etanolovému průmyslu muselo znít jako rajská hudba, když jeden představitel Obamovy administrativy deklaroval, že navzdory nejvyšším cenám potravin ve světových dějinách „není důvod sundávat [v otázce biopaliv] nohu z plynu“.
Ve skutečnosti se najdou miliony důvodů – všichni ti, kdo zbytečně trpí –, proč dupnout na brzdy.
Argentinský prezident Eduardo Duhalde horoucně žádá o mezinárodní podporu na obnovu své země.
Argentina pomoc potřebuje a zaslouží si ji, přičemž základy ekonomického úspěchu - dovednosti (gramotné a vzdělané obyvatelstvo) a instituce (federální ústavní demokracie) - země disponuje už dlouho.
Duhalde ale ještě musí sdělit, co přesně je třeba udělat, aby se vlohy Argentiny daly naplno využít.
Přinejmenším přiznává, že za špatná politické rozhodnutí, jež vedla k dnešnímu marasmu, může sama Argentina.
Nikdo Argentinu nenutil, aby přijala měnovou radu, kterou navrhl bývalý ministr hospodářství Domingo Cavallo a která zafixovala argentinské peso vůči americkému dolaru v neměnném směnném kurzu jedna ku jedné.
(Mezinárodní měnový fond však neměl pomáhat financovat provoz měnové rady bez toho, aby žádal fiskální úpravy poté, co země liberalizovala svůj zahraniční obchod.)
Důsledkem měnové fixace bylo to, že argentinské úrokové sazby do značné míry určovaly Spojené státy.
Vzhledem k tomu, že Argentina neměla přístup k základním ekonomickým nástrojům jako směnný kurz a měnová politika, nedokázala ve druhé polovině 90. let překonat hluboké vnější šoky v podobě propadu vývozních cen, posílení amerického dolaru a měnové devalvace v sousední Brazílii, která je hlavním obchodním partnerem Argentiny.
Jedinou možností tehdy byla přísná fiskální úspornost, k níž však tamní vláda nikdy nedokázala získat dostatek politické vůle.
Dnes Argentina prožívá hlubokou recesi. Nezaměstnanost se vyšplhala ke 30 procentům, bankovní a finanční systém je v troskách.
Fiskální střídmost a vyrovnané rozpočty by měly být prioritou v dlouhodobějším horizontu, ale v tomto okamžiku jsou nevhodné.
Prioritou číslo jedna by mělo být posílení zaměstnanosti, aby měli občané co dát na stůl a aby se vrátil základní pocit důvěry v budoucnost.
V opačném případě bude totiž zbídačování pokračovat a přivede mnoho mladých a schopných odborníků ze středních tříd k nutnosti emigrovat.
Bez zvýšení zaměstnanosti nebude navíc klesat ani nebývalá úroveň násilí a kriminality - další zásadní rozměr dnešní nejistoty.
K nastartování ekonomiky musí vláda podporovat export, zvlášť ve výrobních a zemědělskoprůmyslových oborech, a také turistický ruch a projekty výstavby infrastruktury.
Na domácí spotřebu nebo soukromé investice nelze v této situaci spoléhat.
Vyšší míra exportu rovněž přinese devizy, které jsou zapotřebí k obnovení splátek zahraničního dluhu.
Aby se však argentinští vývozci mohli vrátit na zahraniční trhy, budou potřebovat pomoc, například v podobě zrušení celních sazeb a dalších bariér, které jim staví do cesty bohaté země.
Země ostatně už předvedla, že za příznivých podmínek je její vývoz konkurenceschopný a dokáže rychle růst.
Podle údajů Světové banky tvoří 32 procent argentinského vývozu výrobky, z nichž jedna třetina se řadí mezi výrobky špičkových technologií.
Navzdory nadhodnocené měně vzrostl od roku 1991 do roku 2001 objem celkového exportu z 12 miliard na 27 miliard dolarů (což představuje průměrný roční nárůst ve výši zhruba 8,5 procenta).
Prezident Duhalde požádal o pomoc konkrétně Mezinárodní měnový fond, Světovou banku a Interamerickou rozvojovou banku.
Tato pomoc by měla být k dispozici a aby nedocházelo k byrokratickému překrývání a právním sporům, měla by vláda a tyto zainteresované organizace předem stanovit a dohodnout se na odpovědnostech a prioritách přidělování prostředků.
Konkrétně Mezinárodní měnový fond my měl odpovídat za poradenství týkající se celkové makroekonomické politiky a také za sestavení finančního balíčku, který podpoří vládu, jež bude mezitím realizovat svůj program ekonomické reaktivace a reformy finančního sektoru.
MMF by měl poskytnout rovněž technickou a finanční pomoc na podporu dlouhodobého programu, jehož cílem je redefinování fiskální odpovědnosti centrální vlády a místních samospráv.
Má-li centrální vláda získat plnou kontrolu na veřejnými financemi, musí proběhnout skutečná fiskální decentralizace.
Světová banka by měla poskytnout technickou a finanční pomoc na podporu reorganizovaného soudnictví.
Sem musí patřit jmenování federálních soudců a soudců nejvyššího soudu, kteří jsou nezávislí na politickém vlivu a nebudou protěžovat své příbuzné a známé.
Ostudným dědictvím vlády prezidenta Menema z 90. let je, že bránila vyšetření a stíhání závažných nepatřičností, korupce, nezákonného prodeje zbraní a teroristických činů.
A konečně Interamerická rozvojová banka by měla pomoci s programy, jejichž cílem je podporovat a financovat průmyslový export a finančně jistit turistické projekty.
Jsou to oblasti, v nichž má tato banka v regionu Latinské Ameriky nemalé zkušenosti.
Argentina si mezinárodní podporu, o níž žádá, zaslouží.
V době hluboké recese by taková podpora neměla záviset na dosažení nedosažitelných fiskálních cílů.
Fiskální konsolidace by měla být podmínkou pro dlouhodobou pomoc, kterou mezinárodní organizace budou muset poskytnout.
Avšak naprosto nejpřednější prioritou je poslat lidi zpět do práce.
Další podmínkou podpory coby jak okamžitého, tak dlouhodobého cíle, by mělo být řešení do očí bijících nedostatků argentinského soudnictví.
Odpírání práv soudnictví a chabé uplatňování práv země musí být vyřešeno co nejdříve, ať už budou hospodářské podmínky jakékoliv.
Neboť na té nejzákladnější rovině nejde v Argentině jen o zdravou ekonomiku, ale i o kvalitu její občanské společnosti.
Vražda předsedy irácké vládní rady jasně prokazuje, že USA v současnosti nejsou schopny vytvořit minimální právní stav potřebný pro spořádané předání moci, k němuž má dojít do 30. června.
Když před pouhými dvěma měsíci Američany jmenovaná skupina nevolených iráckých úředníků podepsala ústavní dokument, věc byla zvěstována, jako by se opakovalo přijetí americké ústavní smlouvy ve Filadelfii roku 1787.
Dnes už je ale zřejmé, že jde o bezcenný papír.
Jakmile jsou koaliční síly nuceny čelit chaosu, jejž zažily ve městech jako Fallúdža a Nadžaf, žádná vynucená ústava, ať jakkoliv elegantní, jim mnoho nepomůže.
V kurdské oblasti na severu Iráku je však situace naprosto odlišná: v posledních deseti letech, pod ochranou spojenecké bezletové zóny a ještě více po Saddámově pádu, dokázala kurdská samospráva zavést a udržet poměrně ukázněnou administrativu.
Překonala kmenové i stranické spory a vytvořilade facto funkční vládu, jež dosáhla působivých úspěchů v rozvojových oblastech, jako je vzdělávání, zavlažování a výstavba - a především bez násilí.
Tváří v tvář debaklu ve zbytku (arabského) Iráku je třeba se ptát, proč by koalice vedená USA neměla v kurdském regionu uskutečnit referendum a dotázat se tamního obyvatelstva, jak chce být spravováno.
Ostatně, podle všech mezinárodně uznávaných norem mají Kurdové právo na sebeurčení.
Historicky vzato, Kurdové - odlišní od Arabů jazykově, kulturně i svým historickým povědomím - nikdy nedostali příležitost se hájit.
Po první světové válce a zániku Osmanské říše jim vítězná Dohoda přislíbila vlastní stát - slibu se však cynicky zpronevěřila, jakmile navrch získaly britské a francouzské imperiální zájmy.
Od té doby Kurdové trpěli pod despotickými vládami soupeřících etnických skupin.
Konání referenda brání zřetelné překážky, zejména proto, že USA nemají mandát naložit s Irákem dle libosti.
Avšak totéž platí pro zbytek Iráku: USA teď nepřesvědčivě žádají o rezoluci OSN, která by zajišťovala mandát pro předání moci legitimní irácké vládě - takové pověření je však velice nepravděpodobné, navíc v Iráku reálně není komu moc předat.
Proč by měl být trestán onen jediný region - a lid -, který má spořádanou vládu a neúčastní se vraždění, útoků na mešity ani sebevražedných atentátů na školáky?
